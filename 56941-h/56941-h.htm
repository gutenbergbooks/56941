<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Sárga rózsa; A Kráó by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

span.figcenter {
        display: table;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.poem span.i8 {
 display: block;
 margin-left: 4em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<div>*** START OF THE PROJECT GUTENBERG EBOOK 56941 ***</div>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_289">289</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=J-xkAAAAMAAJ">http://books.google.com/books?id=J-xkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXXVIII. KÖTET</span></p>
<p class="center"><span class="caption">SÁRGA RÓZSA * A
KRÁÓ</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<p class="center"><span class="caption-150">SÁRGA RÓZSA</span></p>
<p class="center"><span class="caption-small">PUSZTAI
REGÉNY</span></p>
<p>&nbsp;</p>
<p class="center"><span class="caption-150">A KRÁÓ</span></p>
<p class="center"><span class="caption-small">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h1>SÁRGA RÓZSA</h1>
<p class="center">REGÉNY <span class="pagenum"><a name="Page_2" id=
"Page_2">-2-</a></span> <span class="pagenum"><a name="Page_3" id=
"Page_3"><br />
-3-</a></span></p>
<h2>I.</h2>
<p>Még akkoriban nem szelte keresztül a Hortobágyot a vasut; még
nem is volt az Alföldön semmiféle vasut. – A Hortobágy vize sem
volt lecsapolva: a két kerekü malom vigan kelepelt a kis folyamon,
a nádasban jó dolga volt a vidrának.</p>
<p>A legelső hajnalhasadásnál egy lovas legény poroszkál a sík Zámi
pusztán, mely «tul» esik a Hortobágy vizén. (Debreczent véve a
világ közepének.) Honnan jön? hová tart? azt nem lehet kitalálni; a
pusztán nincs ösvény; kocsinyomot, patkónyomot menten benő a fű. A
végtelen láthatárig nincs más, csak fű; egy élőfa, egy kutágas, egy
kunyhó nem zavarja meg a fenséges zöld sivatag országát. A ló megy
az ösztöne után. A lovasa alszik, bóbiskol a nyeregben, hajladozik
hol erre, hol arra, de azért a lába ki nem esik a kengyelből.</p>
<p>Gulyásbojtárnak kell neki lenni, mert az ingujja elől össze van
kötve: a lobogós ingujj a szarvas állatok közt akadékos volna. Kék
a mellénye, fekete a gombos rajthuzlija, fekete a szűre is, selyem
virágokkal kivarrva, csattos szijon lóg le a félválláról.
Balkezében a lazán eresztett kantárt fogja, jobb keze csuklójára
akasztva a karikás ostor, nyeregkápájába dugva a hosszú ólmos
fütykös.</p>
<p>Széles, feltürt karimáju süvege mellé tűzve egy sárga rózsa.</p>
<p>Mikor egyszer-egyszer felkapja a ló a fejét, a sallangos csótárt
megrázva, a bóbiskoló legény is felneszel egy pillanatra.
<span class="pagenum"><a name="Page_4" id="Page_4">-4-</a></span>
Első mozdulata az, hogy a kalapjához kap: megtapintja a rózsát, nem
veszett-e el? aztán leveszi a fejéről a kalapot, megszagolgatja a
sárga rózsát nagy gyönyörűséggel (pedig annak nincs is rózsaillata)
aztán megint féloldalra nyomja a süvegét a fejébe s hátra veti a
nyakát. Azt hiszi, hogy akkor meg fogja látni a kalapján azt a
rózsát.</p>
<p>Aztán dudolni kezdi a kedvencz nótáját (tán az ébren
tartja):</p>
<div class="poem">
<div class="stanza"><span class="i0">«Ez a csárda olyan közel ne
lenne!<br /></span> <span class="i0">Olyan jó bort csak ne mérnének
benne:<br /></span> <span class="i4">Arany itcze, réz a
messző:<br /></span> <span class="i4">Azér’ járok olyan
késő<br /></span> <span class="i8">Angyalom, kicsikém, te
hozzád.»<br /></span></div>
</div>
<p>Aztán megint csak előre huzza a feje s bóbiskol tovább.</p>
<p>Egy zökkenőnél ijedten veszi észre, hogy a kalapja mellől
elveszett a sárga rózsa.</p>
<p>Nosza visszafordítja a lovát s megtér a rózsáját keresni a
tenger fűben, pedig az is tele van mindenféle sárga virággal, most
nyilik a pimpó, sárma, meg a vizi liliomok. De azért az elveszett
rózsáját azok közt is megtalálja, s megint feltüzi a süvege mellé,
aztán dudolja tovább a nótáját:</p>
<div class="poem">
<div class="stanza"><span class="i0">«Kis kertemben egy almafa
virágzik,<br /></span> <span class="i0">A sok almavirág miatt nem
látszik<br /></span> <span class="i4">Hol nyilik a dupla
szegfű?<br /></span> <span class="i4">Hol terem a hű
szerető?<br /></span> <span class="i8">Én is azt – én is azt
keresem.»<br /></span></div>
</div>
<p>Ujra elalszik s ujból elveszti a rózsáját. Megint visszafordítja
a lovát, megkeresni az elveszettet. Ezuttal egy szépen virágzó nagy
bogáncs piros virágbugái közt találja azt meg. Hogy összerugdossa
csizmasarokkal azt a bogáncsot! Még az mer az ő rózsájával
csókolózni!</p>
<p>Arra ismét felkap a nyergébe.</p>
<p>Ha babonás volna: nem tűzné fel harmadszor is a süvege mellé a
sárga rózsát. Ha értené a madarak nyelvét, <span class=
"pagenum"><a name="Page_5" id="Page_5">-5-</a></span> kitalálná,
mit csicsereg az a száz meg száz pacsirta, mely a kora hajnalt
üdvözölve mind odafenn jár a magasban, a hol szem nem látja; azok
mind azt mondják neki: «ne tüzd fel, ne tüzd fel a sárga rózsádat».
De hát a hortobágyi legény «vastag nyaku»: nem ismer se babonát, se
félelmet.</p>
<p>Pedig sok időt eltarisznyázott a rózsakereséssel, talán még
többet a rózsa megszolgálásával; hajnali itatáskor ott kellene neki
lenni a zámi puszta karámjánál. Majd káromkodik a számadó
gazda.</p>
<p>Hát hadd káromkodjék! A kinek egy olyan sárga rózsa van a süvege
mellett, az még a számadótól sem fél.</p>
<p>Egyszer aztán a lovának a nyerítése ébreszti fel. – A hóka
szemközt jövő lovast vett észre. A holdas pej régi ismerőse: azt
köszönti messziről.</p>
<p>A pej paripa lovasa csikós bojtár. Meg lehet azt tudni a lobogós
ingujjáról, a tulipános, fehér szűréről, a félvállán átvetett
pányváról; de leginkább arról, hogy a nyergének nincs terhelő
szija, a mi a ló hasát átszorítsa: csak úgy van lazán a hátára
vetve.</p>
<p>Nem csak a két paripa, hanem a két lovas is ráismer egymásra jó
messziről s sebesebbre fogva az ügetést; odarugtatnak
egymáshoz.</p>
<p>Mind a kettő valóságos ősmagyar arcztypus, noha egymástól
merőben külömböző. Ilyenek lehettek az első magyarok, mikor
Ázsiából idekerültek.</p>
<p>A gulyásbojtár széles vállú, csontos termet, vastag nyakkal,
köpczös derékkal; arczvonásai duzzadók, két orczája piros pozsgás,
álla, szája, szemöldöke csupa hetykeség, kis bajusza hegyesre
kipödörve; gesztenyeszin haja kerekre levágva; a szemei dióbarnák,
de első látásra azt hinni, hogy zöldek.</p>
<p>A csikósbojtár alakja pedig karcsu derékban, de vállban és
csipőben kifejlett, hatalmas domboru mellkassal; arczszine olyan,
mint az aranyozott bronzé, monyoru metszéssel; tökéletes szépségű
száj, orr és szemöldök, <span class="pagenum"><a name="Page_6" id=
"Page_6">-6-</a></span> ragyogó kis fekete szem; fekete bajusza
magától kunkorodik fölfelé; szénfekete haja is természetes langos
csigákban borul a két vállára.</p>
<p>A két paripa összeröhögve köszönti egymást. A csikósbojtár
üdvözli a pajtását elébb.</p>
<p>– Isten jó nap, czimbora! De korán ébredtél! Tán nem is
aludtál?</p>
<p>– Fogadj Isten, pajtás. Hát volt a ki elaltatott, volt a ki
fölébresztett.</p>
<p>– Honnan jösz most izibe?</p>
<p>– Csak innen a mátai pusztáról; a lódoktornál voltam.</p>
<p>– A lódoktornál voltál? Akkor csapd agyon a hóka lovadat.</p>
<p>– Mért csapnám agyon a hóka lovamat?</p>
<p>– Azért, hogy meg hagyta magát kerültetni a lódoktor gebéjétől:
van egy félórája, hogy láttam a doktort a két kerekü laptikáján a
mátai karám felé baktatni.</p>
<p>– Hát ne firtasd te ezt, pajtás. A te holdas pejkódat is sokszor
megveri a számadó juhász szőke szamara.</p>
<p>– Ej ha! De szép sárga rózsa van a süveged mellett,
czimbora!</p>
<p>– Hát van annak, a ki megszolgálja.</p>
<p>– No csak aztán meg ne bánja, a ki megszolgálta.</p>
<p>Ezzel fenyegető mozdulattal emelte magasra az öklét a
csikósbojtár, hogy a lobogós ingujja a válláig omlott,
napbarnította atlétai karját meztelen mutatva.</p>
<p>Azzal mind a ketten sarkantyuba kapták a paripáikat s vágtattak
tova a maguk utján.</p>
<h2>II.</h2>
<p>A gulyásbojtár ügetett a karám felé; a zámi halmok meg a kis
akáczerdő kezdettek kilátszani az ég aljából; közöttük a hármas
kutgém. De jó futás esik még odáig. A gulyáslegény levette a süvege
mellől azt az árulkodó <span class="pagenum"><a name="Page_7" id=
"Page_7">-7-</a></span> sárga rózsát; beletakargatta a piros
kezkenőjébe s kezkenőstől együtt lecsusztatá a bekötött
szüreujjába.</p>
<p>A csikósbojtár pedig irányt váltott s a hol a nagy tengersík
pusztán a földre lapuló kékes köd mutatta a Hortobágy folyását,
arra felé sarkantyúzta a paripáját; ő meg sietett annak a sárga
rózsának a termőfáját felkeresni.</p>
<p>Mert csak «egy» sárga rózsa van az egész Hortobágyon, az is a
csárdabérlő kertjében. Valami idegen hozta oda, azt mondják,
Belgaországból; csodálatos rózsa, egész nyáron nyilik, pünkösdkor
elkezdi s még adventben is teli van fakadó bimbóval. Olyan sárga a
virága, mint a termés arany, az illata meg inkább a muskotály
boréhoz hasonlít, mint a rózsáéhoz; hej de soknak a fejébe ment már
ez az illat, a ki azt a rózsát megszagolta!</p>
<p>Aztán annak a leánynak is csak «sárga rózsa» volt a neve, a ki
abból a rózsából szakítani szokott; nem is magának.</p>
<p>Ezt sem tudni, hol vette az öreg csapláros; felesége nem volt.
Úgy felejtette ott valaki. Megtartották, felnevelték; szép karcsu
virágszál lett belőle. Nem volt annak az arcza piros, mint a többi
leányoké; hanem valami átlátszó hamvassárga; azért még sem volt az
beteg szin, alatta ragyogott az élet s a mikor mosolygott, mintha
tűz sugárzott volna ki belőle. Aztán az a nevetésre álló szája a
fölfelé huzódó szegletekkel, úgy illett a két nagy kökény szeméhez,
a kiről nem tudta az ember, hogy kék-e vagy fekete? mert ha
belenézett, azt is elfeledte, hogy a világon van. A haja is fekete
volt, egy varkocsba sárga pántlikával összefonva: langos volt az
magától is, nem kellett birsalma nedvével kenni, hogy göndörré
legyen, a hogy más leányok teszik.</p>
<p>Hej de sok nótát tudott! De szépen el tudta dalolni, a mikor
akarta. Ha jó kedve volt is danolt, ha busult is danolt; van arra
mindenikre nóta. Parasztleány nem élhet dal nélkül; nóta mellett
könnyebben megy a munka, jobban telik az idő, megrövidül az ut.
<span class="pagenum"><a name="Page_8" id=
"Page_8">-8-</a></span></p>
<p>Kora hajnalban már, mikor még csak pirkad, hallani a
nótafikálását, a hogy a kertben gyomlál.</p>
<p>A vén korcsmáros nem törődik már a csaplársággal, az egész
vendéglátás a leányra van bizva, az ád bort, az főz, az számol. Az
öreg a méheit lesi, a kaptárok most rajzanak.</p>
<p>Pedig az udvaron lódobogás hangzik, a kutyák ugatnak és még azon
a csahintó hangon, a mivel ismerőst szoktak üdvözölni.</p>
<p>– Klári! Eredj előre! Nem hallod? Kutya ugat, vendég jött. Lásd
el rendén.</p>
<p>A leány leereszti a gyomlálásnál feltűrt tarka viganóját,
felhuzza a pillangós czipőit; megmossa a kezét a gyomlálás után az
öntöző kannából, aztán megtörli a felső kötényében, azt leveti, van
alatta tiszta kétszél kötény, annak a korczában lóg a söntés
kulcsa; a tarka kendőt leveszi fejéről, a megnyálazott tenyerével a
halántékához simítja a haját, de előbb leszakít egy rózsát arról a
mindignyitóról s a füle mellé tűzi.</p>
<p>– No már megint téped azt a rózsát? hátha csak egy pandur?</p>
<p>Mit tesz az, hogy «csak». Tán hogy a pandurnak nem lehet a
csákójához tűzni a rózsát? vagy hogy az nem érdemes rá? Pandurja
válogatja!</p>
<p>De bizony nem pandur volt az, a kit ott talált a leány az
ivószoba hosszú asztalának a legvégén ülve, hanem a legnyalkább
csikósbojtár: a Decsi Sándor.</p>
<p>A csikós az asztalon heverő üres palaczk fenekével dobol
keményen s mogorva méltósággal kiált a leánynak: «hozz bort!»</p>
<p>A leány elsikoltja magát, mikor a legényt meglátja s összecsapja
a két kezét.</p>
<p>– Decsi Sándor! Hát megjöttél? Sándor. Lelkem. Édes.</p>
<p>– Azt mondtam, hogy hozz bort! mordul rá a legény s az öklére
támasztja a félredűtött fejét.</p>
<p>– Hát ez a «szép jó reggel» annyi idő után? <span class=
"pagenum"><a name="Page_9" id="Page_9">-9-</a></span></p>
<p>Arra a legény észre veszi magát: tudja ő, hogy mi a becsület.
Leveszi a kalapját s az asztalra teszi.</p>
<p>– Jó reggelt kisasszony!</p>
<p>– «Me-e!» mond erre a leány, piros nyelve hegyét kidugva a
szájából s azzal durczás vállvonitással megy a söntésbe, két
csipőjét jobbra-balra riszálva; vissza jön a borral s a legény elé
teszi, aztán elérzékenyült hangon szól hozzá:</p>
<p>– Mért mondtad nekem azt, hogy «kisasszony?»</p>
<p>– Azért, mert az vagy.</p>
<p>– Máskor is az voltam, de te még sem mondtad.</p>
<p>– Az másik máskor volt.</p>
<p>– No hát itt a borod. Kell-e még valami?</p>
<p>– Köszönöm. Majd aztán.</p>
<p>A leány boszusan csettentett a nyelvével s aztán leült melléje a
hosszú pad végére.</p>
<p>A legény felvette a tele palaczkot s a szájához vitte s addig le
sem vette, a míg fel nem hajtotta. Akkor aztán a téglapadlóhoz
vágta a palaczkot, hogy ezer darabra tört.</p>
<p>– Miért törted össze ezt a palaczkot? kérdé szeliden a
leány.</p>
<p>– Azért, hogy ne igyék belőle utánam más.</p>
<p>Azzal nagy kevélyen odadobta az asztalra a három kutyanyelvet.
(Ez volt a népszerű neve a papiros tiz krajczárosnak.) Kettő a
veresborért, egy a palaczkért.</p>
<p>A leány engedelmesen fogta a czirok-seprüt s összetakarította az
üvegcserepeket. Aztán, tudva a regulát, visszament a bormérő rács
mögé s hozta a másik palaczkot, oda tette a legény elé.</p>
<p>Megint odaült melléje: a szemébe szeretett volna nézni.</p>
<p>A legény csak azért is lehúzta a szemére a kalapját.</p>
<p>Akkor aztán a leány azt tette, hogy levette a bojtár fejéről a
kalapot; s azt kezdte vele, hogy a hajába tüzött sárga rózsát a
kalap selyemszalagja mellé illeszsze.</p>
<p>A legény észrevette azt, s kikapta a leány kezéből a kalapját.
<span class="pagenum"><a name="Page_10" id=
"Page_10">-10-</a></span></p>
<p>– Csak tartsd meg a rózsádat annak, a ki érdemesebb reá.</p>
<p>– Sándor! Meg akarsz ríkatni?</p>
<p>– Az is hamisság lesz. Még az imádkozásod is az. – Hát nem most
hajnalban vitte el a rózsádat a süvege mellett a Lacza Ferkó?</p>
<p>A leány arcza nem hogy pirosabb lett volna e szóra, de még
haloványabb lett.</p>
<p>– Sándor! Bizony Isten, mondom, nem…</p>
<p>Nem hagyta neki tovább mondani: hirtelen befogta a száját.</p>
<p>– Ki ne fujd az Isten nevét hamisságra! Hát ez az aranyfüggő
hogy került a füledbe?</p>
<p>A leány elnevette magát.</p>
<p>– Óh te buksi! Hisz ez tulajdon az az ezüst függő, a mit te
hoztál nekem, csakhogy én megfuttattam aranynyal az ötvösnél
Ujvárosban.</p>
<p>Ekkor a legény megfogta a leánynak mind a két kezét s szeliden,
lágy szóval beszélt hozzá.</p>
<p>– Klári édes! Nem mondom már hogy «kisasszony». Kérlek igen
szépen; ne hazudj én nekem. Semmit sem utálok úgy, mint a
hazugságot. Azt mondják «hazug kutya!» Pedig a kutya nem hazudik.
Másképen ugat, ha tolvaj jár a tanyán, másképen, ha a gazdája jött
meg, vonít, ha veszedelmet érez: de soha meg nem téveszti a maga
ugatását. A kutyában van becsület. Csak az ember tud hazudni. Az az
igazi ugatás. Engem soha nem vitt rá a lelkem. Nem fordul rá a
nyelvem a hazugságra. Nem is bajusz alá való az! Csunya dolog az,
mikor egy bajuszos szájból hazug szó jön ki: mint egy tacskó
kölyökéből, a ki fél a veréstől. Látod, mikor a mult őszszel itt
voltak az asszentálók, minket is mind beállítottak a pusztáról. A
nemes város itthon akart minket bojtárokat tartani a gulya, ménes
mellett; mert azoknak nehéz sora van. Előre megkenték a
deputácziónak a markát. A felcserek kinek-kinek megsugták közülünk,
hogy micsoda <span class="pagenum"><a name="Page_11" id=
"Page_11">-11-</a></span> testi fogyatkozást valljon magára, a
miért «untáglik»-nak ereszszék. A Lacza Ferkó, az ráállt a
fortélyra. Azt hazudta magára, hogy süket, mint a fekete föld, a
trombitaszót se hallja meg. Nekem majd a szemem égett ki miatta.
Haza eresztették, pedig olyan jól hall, hogy éjjel a sötétben a
marha bőgéséről meg tudja mondani: bitang marha keveredett-e a
gulya közé, vagy tehén hivja az eltévedt borját. Tudott hazudni a
czudar! Mikor aztán én reám került a sor, engem is össze-vissza
vizitált a felcser s azt sütötte ki felőlem, hogy a szivem
rendetlenül dobog. «Hát ha rendetlenül dobog, azt mondtam rá, annak
nem a szivem az oka, hanem az a sárga rózsa ott a hortobágyi
csárdában!» Az urak mind ösztökéltek, hogy hagyjam rá, a mit a
doktor mond: «szívtágulásom van.» «De biz az én szívem nem tág! Nem
fér el abban több egyetlen egy iczi-piczi kis leánynál! Nincs nekem
semmi hibám a világon.» Be is soroztak katonának. De azért
megbecsültek ám: még a hajamat sem vágták le; elküldtek
Mezőhegyesre a méneshez katonacsikósnak. Mig aztán fél esztendő
mulva a nemes város letette értem az ezer forint váltságot, hogy
visszaszerezzen a czifra méneshez, a hol nagy szükség van rám. Hát
azt az ezer forintot én majd megszolgálom a két kezemmel; de nem
szolgáltam le a hazug szájammal, a hogy az a másik.</p>
<p>A leány ki akarta huzni-vonni a két kezét a legényéből s
tréfával akarta elütni a dolgot.</p>
<p>– Ejnye Sándor, lelkem, de szépen megtanultál prédikálni ott a
császár kenyerén. Ennyi ékes szóval legátusnak is eljárhatnál
Balmaz-Ujvárosba vasárnaponkint.</p>
<p>– No csak ne mórikálj! Ne tedd magad! Tudom én, hogy mi van a
begyedben. Gyönge nép a leány, azt gondolod, nincsen más fegyvere,
mint az, hogy hazudni tud. A nélkül megfognák. Nyulnak a gyors
lába, madárnak a szárnya, az a mi a leánynak a hamis szája. De hát
látod, én olyan ember vagyok, a ki a nálamnál gyengébbet soha meg
nem bántom. Felőlem nyul ott maradhat a bokorban, <span class=
"pagenum"><a name="Page_12" id="Page_12">-12-</a></span> madár a
fészkében: én fel nem riasztom. Leányt sem bántok meg, a ki igazat
mond, egy rossz szóval, egy rossz nézéssel sem. De ha te én nekem
hazugságot mondasz, azért úgy megitéllek, mintha ezt a te szép,
tiszta, halovány orczádat kikennéd pirosra bécsi rongygyal. Nézd el
ezt a rózsát a kezedben, még most alig fakadt ki, de ha ráfujom a
forró lehelletem, egyik levele a másik után kifeslik. Légy te nekem
ilyen sárga rózsám, nyisd ki a lelkedet, nyisd ki a szivedet
előttem, akármit vallasz meg, nem haragszom érte, megbocsátok érte,
akár hogy összetöröd vele a szivemet.</p>
<p>– S aztán mit adsz érte?</p>
<p>– A mim megmarad belőle.</p>
<p>A leány tudta a szokást; hajnalban bor mellé szalonnát eszik a
legény, paprikával, fehér czipóval. Eléje tette. Nem is vetették
meg. A bojtár előhuzta a csizmaszára mellől a csillagos nyelü
hegyes kését, szelt magának a czipóból, szalonnából s
hozzálátott.</p>
<p>A nyitott ajtón bejött a komondor s nagy farkcsóválva odament a
bojtárhoz, a fejét odatörölte a két térdéhez s aztán leült eléje, a
szeme közé nézve, egyet morgott s nyájasan ásított nagyot.</p>
<p>– Még a Bodri is rád ismer.</p>
<p>– A kutya csak megtartja a hűséget; de a leány elfelejti.</p>
<p>– Hej Sándor, Sándor! De rosszul tetted, hogy nem tudtad
kimondani azt a kis hazugságot, a mit kellett volna: akkor nem
vittek volna el Mezőhegyesre katonacsikósnak! Nem jó a leányt egy
magára hagyni; nem jó az orgonafának a kerítésen kihajolni, a mikor
virágzik, megkivánják, szakítanak róla.</p>
<p>Erre a szóra csak kifordult a falat a legény szájából! oda dobta
a kutyának: az bekapta.</p>
<p>– Ezt igazán mondtad.</p>
<p>– Hát tudod a nótát: «ha a zápor eső a lányt megáztatja, a
legény subája bizony betakarja.» <span class="pagenum"><a name=
"Page_13" id="Page_13">-13-</a></span></p>
<p>– Tovább is tudom: «utána ment lassan a leány a legénynek; mert
tulipános subája volt szegénynek.» Czoki kutya! Te is mindenkinek
csóválod a farkad, a kit szalonnázni látsz.</p>
<p>A paripa odakünn az udvaron nyeríteni kezdett; a leány kiment s
idő vártatva visszajött.</p>
<p>– Hol jártál?</p>
<p>– Bekötöttem a lovadat az istállóba.</p>
<p>– Ki mondta, hogy kösd be?</p>
<p>– Hát mindig azt szoktam.</p>
<p>– De most más a szokás. Megyek iziben odább.</p>
<p>– Hát nem falatozol? Nem izlik a szalonna, fehér czipó? Jobbhoz
szoktál a császár kosztján? No megállj! Majd mást hozok.</p>
<p>Azzal kinyitotta a fali szekrény ajtaját s kivett onnan egy
tányér rántott csirkét. Tudta, hogy ez a kedves csemegéje a
bojtárnak, rántott csirke hidegen.</p>
<p>– Hát ez kinek a maradéka? kérdé a legény gyanusan.</p>
<p>– Mit kérded, ha eszed van? Csárdába vendégek járnak. Annak
rántok csirkét, a ki megfizeti.</p>
<p>– Hát úri vendégek voltak itt az éjjel?</p>
<p>– Ugyan voltak: két úr Bécsből, kettő Debreczenből. Éjfél után
két óráig fenn mulattak; akkor útra keltek. Ha nem hiszed, itt van
a vendégkönyv: megláthatod benne a neveiket.</p>
<p>– Elhiszem hát.</p>
<p>A bojtár hozzálátott a kedvencz ételéhez.</p>
<p>A nagy czirmos kandur addig ott mozsdózott a kemencze padkáján,
most egyet gondolt, fölkelt, nagyot nyújtózott, görbe hátat
csinált, azután leugrott, odament a bojtárhoz, megmérte a két talpa
körmével a csizmaszárán, milyen magas lesz a hó a télen; aztán
felszökött az ölébe, oda törlészkedett a kezéhez, nagyokat taszítva
rajta a fejével; egyenkint megnyalogatta mind az öt ujja hegyét:
aztán lefeküdt az ölébe s elkezdett dorombolni. <span class=
"pagenum"><a name="Page_14" id="Page_14">-14-</a></span></p>
<p>– Látod? Ez a macska is hogy hizelkedik neked.</p>
<p>– Nem is kérdem én a macskától, hogy kinek az ölében dorombolt
tegnap? Hát mit fizetek a «pakene hendliért?»</p>
<p>– Te semmit. Megfizetett érte más. Hát hova sietsz olyan ló
halálában?</p>
<p>– A mátai pusztára viszek levelet a doktornak.</p>
<p>– Azt ugyan nem találod otthon, mert az hajnalban három órakor
ment itt keresztül, a vendég urakat kereste, aztán hogy megtudta,
hogy azok már elmentek, maga is utánuk baktatott a laptikájával a
zámi pusztára. A bécsi urak gulyát vásárolni jöttek a debreczeni
uraktól. Az egyikük egy morva grófnak a tiszttartója, a ki a mi
alföldi fajta marháinkat akarja otthon tenyészteni, a másik német
úr valami piktor. Engem is lerajzolt a kis könyvébe, aztán meg a
gulyásbojtárt is.</p>
<p>– Hát a gulyásbojtár is itt volt?</p>
<p>– Hát persze, hogy itt volt, azért küldték, hogy vezesse a
hortobágyi pusztán keresztül az urakat a zámi karámig.</p>
<p>– Az ám a furcsa, hogy a gulyásbojtár egy órával később ment el
innen, mint azok az urak, a kiket a zámi karámhoz kellett neki
vezetni.</p>
<p>– Ejh no! Bizony úgy tudsz vallatni, akár egy szolgabíró! Hát
bucsúzni jött hozzám. Úgy elmegy vidékünkről, hogy soha sem látjuk
többet.</p>
<p>Hogy igazat mondott, bizonysága volt rá az a ragyogó könycsepp,
a mi a szemébe szökött, akárhogy titkolta.</p>
<p>A bojtár nem is haragudott azért a könyért, hiszen igaz volt.
Inkább félre fordította a fejét, hogy ne lássa, mikor a leány
megtörli a szemét. Szájába dugta a kurtaszáru pipáját. Az a szájba
szoritott pipa tilalom a csókra.</p>
<p>– Hát aztán hová megy a gulyás olyan messze?</p>
<p>– Elviszik Morvaországba, számadó gulyásnak a mellé a gulya
mellé, a mit ma kiválogatnak a zámi pusztán. Ott lesz neki hatszáz
forint fizetése, kőháza, deputátuma. <span class="pagenum"><a name=
"Page_15" id="Page_15">-15-</a></span> Egész úr lesz ottan. Meg is
becsülik ott, mert a magyar gulyával csak a magyar gulyás tud
bánni.</p>
<p>– S te nem mégy el a Ferkóval számadó gulyásnénak?</p>
<p>– Tudod te azt, gonosz, hogy nem megyek. Mennék, ha lánczra nem
volnék kötve ehhez a pusztához, meg te hozzád. Tudod te azt jól,
hogy csak téged szeretlek igazán. A te rabod vagyok.</p>
<p>– Ez sem ugy van, a hogy mondod. Tudod te azt jól előre, hogy a
kit egyszer a te két szemed megigézett, visszatér az hozzád az
óperencziáról is. Beadtál neki valamit, a mitől rád kénytelen
gondolni. Elvarrtad az ingujjába egy szál hajadat, annálfogva
visszahuzod, a mikor már ott jár, a hol a csillag sem éri utol.
Velem is ugy tettél! Mikor belelőttél a szemeddel a szemembe, attól
lettem a bolondod.</p>
<p>– Hát én nem voltam elég bolondod? Kérdeztem én, hogy mi lesz
belőlem? Hivtalak én ólmot önteni karácsony estéjén? Nem viseltem-e
a selyem kendődet, pedig azt sem mondtad, hogy jegykendő lesz-e?
Leskelődtem-e én utánad, mikor más lánynyal tánczoltál az ujvárosi
bucsun? mikor ugrattad a kaczki menyecskéket?</p>
<p>– Csak azt a sárga rózsát ne szúrtad volna a kalapja mellé!</p>
<p>– Hát hisz itt a párja, ha ideadnád a kalapod, mindjárt rajta
lenne.</p>
<p>– Nem! Én nekem az a rózsa kell, a mit a gulyásnak adtál. S nem
nyugszom meg addig, a mig az a kezembe nem kerül.</p>
<p>A leány összekulcsolta a kezeit, ugy rimánkodott a
legénynek.</p>
<p>– Sándor! Szentem! Ne mondj ilyet. Én nem akarom, hogy ti
egymással összeakadjatok. Én miattam! Egy sárga rózsa miatt!</p>
<p>– Az pedig el nem marad, ha még egyszer összekerülünk. Vagy én
őtet, vagy ő engem; de egyikünk összetöri a másikat. <span class=
"pagenum"><a name="Page_16" id="Page_16">-16-</a></span></p>
<p>– Ezért mondjon valaki igazat? Hát nem azt igérted-e, hogy nem
haragszol meg rám?</p>
<p>– Te rád nem. A leány nem tehet arról, hogy elfelejt, de a ki
férfi, annak legyen emlékezete!</p>
<p>– Ugy áldjon az Isten, a hogy soha sem felejtettelek el.</p>
<p>– A hogy a nóta mondja: «akárki ült az ölembe, mégis te voltál
eszembe». No hát ne mondd, hogy nehéz ember vagyok. Nem jöttem
hozzád veszekedni. Csak azért jöttem ide, hogy megmondjam, hogy még
élek; nem haltam meg. Tudom, hogy örülnél rajta, ha úgy volna.</p>
<p>– Sándor! Azt akarod, hogy masinát vegyek a boltban?</p>
<p>– Masinát ugy-e? Egyébbel sem tudtok ti leányok megfelelni, mint
ha beleestek a gödörbe, vesztek három pakli masinát a zsidónál,
forró kávéba dobjátok, aztán megisszátok. Pedig jobb volna, ha nem
járnátok arra, a merre gödör van.</p>
<p>– Ne juttasd eszembe! Mikor legelőször találkoztam veled, azt
játszottuk, hogy «kutba estem». «Ki huzzon ki?» «A Decsi Sándor.»
Akkor ugy-e, hogy kihuztál?</p>
<p>– Ha tudtam volna, hogy nem magamnak huzlak ki! Ejh! Régen volt
az! Akkor még a «dorozsmai malom» nótáját se dalolták.</p>
<p>– Uj nótát hoztál? kapott rajta a leány. S azzal oda kuporodott
a legény mellé a padra. Dalold el nekem, hadd tanulom meg
tőled.</p>
<p>Az már fele utja a kibékülésnek, ha a legényt rá lehet birni,
hogy dalolja el az új nótáját.</p>
<p>Decsi Sándor a falnak vetette a hátát s az egyik kezét a
kalapjára, a másikat az asztalra téve, rákezdé azt a mélabús
dallamu nótát, mely úgy hozzá illik a vers tartalmához:</p>
<div class="poem">
<div class="stanza"><span class="i0">«Nem fuj a szél, megállott a
dorozsmai szélmalom.<br /></span> <span class="i0">Hová tüntél,
hová lettél, kedves édes galambom?<br /></span> <span class=
"pagenum"><a name="Page_17" id="Page_17">-17-</a></span>
<span class="i0">Hütlen lettél, mással éled világod,<br /></span>
<span class="i0">Ez az oka… ez az oka, hogy a malom
megállott!»<br /></span></div>
</div>
<p>Ez is olyan pusztában termett nóta, mint a katangkóró, a mit
kitép a szél s aztán végig tánczoltatja határról határra.</p>
<p>A leány utána próbálta dalolni a nótát. Egyszerre a fülébe ment
az: a hol nem tudta, a legény kisegíté, szájába adta a hangot;
máskor is így tették; azután együtt dalolták, mig belétaláltak, s
ha készen voltak vele, megcsókolták egymást: az volt a vége.</p>
<p>Most azonban Decsi Sándor csak megint a szájába dugta a makra
pipáját, mielőtt Klári az utolsó taktust elénekelte.</p>
<p>– Hát már azt a csunya pipát megint a szádba kellett dugnod?
mondá duzzogva a leány.</p>
<p>– Magam is olyan csunya vagyok.</p>
<p>– Az már igaz. Czudar, förtelmes vagy. Ilyen legény, mint te,
csak guzsalyszárnak való: az is az ajtó mögé támasztani való.</p>
<p>S egyet taszított rajta a könyökével.</p>
<p>– Hát akkor mit söntörködöl körülöttem?</p>
<p>– Én söntörködöm körülötted? Kellesz is én nekem! Tuczat számra
árulnának, akkor se vennék belőled. Bolond voltam, vak voltam, a
mikor szerettelek. Olyan legényt, mint te, kapok minden ujjamra
kettőt.</p>
<p>Olyan elevenen adta a perlekedőt a leány, hogy még a Bodri
kutyát is megtévesztette vele. A komondor azt hitte, hogy asszonya
igazán haragszik arra a csunya emberre s felugrott és keményen
megugatta.</p>
<p>Erre a leány aztán elnevette magát.</p>
<p>De a legényre se magától nem jött a nevetés, se a leányról nem
ragadt el rá. Csak ült ott nagy komolyan, az agyarára vágott pipát
szortyogtatva. Pedig nem is égett. Meg sem volt tömve.</p>
<p>Akkor aztán a leány elkezdte körülczirógatni.</p>
<p>– Úgy! úgy Gyönyörűségem! Tudod te, hogy milyen <span class=
"pagenum"><a name="Page_18" id="Page_18">-18-</a></span> szép vagy.
Világért el nem rontanád a szépségedet azzal, hogy elnevetnéd
magadat. Ez a te két bogárszemed, hogy összehuzódna; ez a te piros
szád, hogy kétfelé törne; ha nevetni találnál: elveszne a szépséged
bele.</p>
<p>– Nem is azért fizet engem Debreczen városa, hogy szép
legyek.</p>
<p>– De én azért fizettelek. Nem jól fizettelek? Kevés volt a
béred?</p>
<p>– De olyan sok volt, hogy másnak is jutott belőle.</p>
<p>– Már megint ott kezded? Azon az egy szál sárga rózsán. Hát már
irigykedel a jó pajtásodra? A kenyeres társadra. Mit tehet róla
szegény? Ha egy városi gavallérnak megfájdul a szive a rózsákra:
ott áll előtte az egész virágos kert, válogathat benne: fehér
rózsa, piros rózsa, sárga rózsa, tejszín rózsa, százféle fajta. Nem
tudod a nótát: «De a parasztlegény baján – Nem segít csak a
parasztlány.»</p>
<p>– Még pártját fogod?</p>
<p>– Hát ki a hibás? A leány-e, a ki azt dalolja: «Tunná róla,
tönné róla! Hogy ha tunná, tönné róla.» Avagy a legény, a ki ezt
megérti?</p>
<p>– Még magadra veszed a hibát.</p>
<p>– Azt mondtad, hogy megbocsátasz.</p>
<p>– Tartom a szóm.</p>
<p>– Hát szeretni fogsz?</p>
<p>– Majd.</p>
<p>– A «majd» nagy szó.</p>
<p>– Most is szeretlek.</p>
<p>– Igy szeretsz, a hogy mutatod?</p>
<p>Erre a legény felállt az asztal mellől s a makrapipáját a
kalapja magas karimája mögé tette. Aztán átölelte a leánynak a
vállát, úgy beszélt a szeme közé nézve.</p>
<p>– Tudod galambom, kétféle a hideglelés: forró láz, meg hideg
láz. A forró erősebb, a hideg tartósabb. Kétféle a szerelem is. A
forró erősebb, a hideg tartósabb. Az egyik elmulik, a másik
visszajár. De hát nem czifrázom a <span class="pagenum"><a name=
"Page_19" id="Page_19">-19-</a></span> szót; magyarán beszélek. Én
voltam a hibás. Ha én rá nem leheltem volna a sárga rózsára, nem
nyilott volna ki, más sem szagolgatta volna az illatát; darázs,
lepke meg nem szállta volna. Most másképen kezdelek el szeretni:
eljárok én hozzád hűségesen, mint a harmadnapos hideglelés s «olyan
igaz leszek hozzád, mint tulajdon édes anyád.» S a mint egyszer
számadó csikós leszek, megyünk együtt a paphoz. S aztán élünk nagy
hűségben. De ha addig itt találok valakit körülötted legyeskedni,
annak, Isten engem úgy segéljen, ha az édes apám legkedvesebb fia
lesz is, betöröm a fejét! Itt a kezem.</p>
<p>Decsi Sándor odanyújtá a kezét a leány elé. A leány azzal felelt
rá, hogy kiakasztá a füléből az arany függőket s odatette a legény
tenyerébe.</p>
<p>– De csak viseld, azt mondtad, az én vettem ezüst függők ezek,
megfuttatva arannyal. Hinnem kell a szavadban.</p>
<p>A leány ismét feltette a függőit s azokkal együtt a szívébe az
tért vissza, a mi eddig ott lakott.</p>
<p>Nem volt kedve szerint való ez a harmadnapos hideglelés képében
ellátogató szerelem. A forró lázhoz volt az szokva.</p>
<p>Egyet gondolt. Levette a szűrt a legény nyakából s beakasztá a
söntésbe, mint mikor zálogban ott fogják a fizetni nem tudónak a
szűrét.</p>
<p>– Ne siess hát. Ráérsz. A doktor délnél hamarább nem kerül haza
a mátai tanyára; mert elébb az eladott marhákat kell neki vizitálni
s passzust irni róluk. Csak a vén gazdasszonyát találnád meg
otthon. Itt is jó helyen vagy, nem ázol meg. Se a zápor nem ér, se
a szeretőd könyhullatása. Látod, milyen jó kedvet csináltál azzal,
a mit most mondtál? Egész nap az lesz a fejembe.</p>
<p>– Hát hogy lássad, milyen messziről gondoltam én arra, a mit
most mondtam neked, imhol én is hoztam neked egy ajándékot. Ott van
a szűröm ujjában; eredj, keresd ki belőle. <span class=
"pagenum"><a name="Page_20" id="Page_20">-20-</a></span></p>
<p>Volt abban a szűrujjban sok mindenféle: aczél, kova,
bükkfa-tapló, dohányzacskó, pénzes erszény; a sok között rátalált a
leány az ujra. Selyempapirosba volt takarva. Mikor kibontotta,
akkor látta, hogy az egy hajfeltűző fésű, sárga
teknősbékahéjból.</p>
<p>A leány arcza ragyogott az örömtől, mikor ezt meglátta.</p>
<p>– Nekem hoztad ezt?</p>
<p>– Hát kinek másnak?</p>
<p>Mikor a parasztleány a befont haját feltűzi a fésüre, az már azt
jelenti, hogy van vőlegénye, akkor az már nem «édesmindnyájunké»,
azt már nem illeti meg az a nóta, hogy «azt sem tudom, ki babája
vagyok?»</p>
<p>A tükör elé állt, feltűzte a haját kontyba a fésüre.</p>
<p>Igy aztán még szebb volt.</p>
<p>– Hát most sem csókolsz meg?</p>
<p>Maga kinálta a csókját, a két karját is széttárta.</p>
<p>A legény kezével visszatartá.</p>
<p>– Majd ha melegem lesz. Mostan fázom.</p>
<p>A leány összehuzta a szemöldeit. A visszautasítás megszégyeníté.
Valami forrott a szivében.</p>
<p>Erőtette a nyájasságot, szelídséget. Pedig inkább-inkább harag
és szerelem forrott a szivében. Harag a szerelem miatt.</p>
<p>– Hát a míg a halat kisütöm, eldaloljam a kedvencz nótádat?</p>
<p>– Nem bánom.</p>
<p>A leány a tűzhelyhez ment; a haltartó hordóból kivett a
Hortobágyban fogott kárászok közül egyet, a konyhakéssel száz
vágást tett a két oldalán, behintette sóval, paprikával s aztán
cserepcsikra szúrva odatűzte a parázs mellé s a mellett elkezdett
szép csengő hangon dalolni:</p>
<div class="poem">
<div class="stanza"><span class="i0">«Kocsmárosné! Nekünk halat
süssék kend!<br /></span> <span class="i0">Azután meg czitronyos
bort adjék kend!<br /></span> <span class="i0">Szolgálóját
estrázsára állítsa kend!<br /></span> <span class="i0">Ha zsandár
jön, nekünk hirül adja kend!»<br /></span></div>
</div>
<p><span class="pagenum"><a name="Page_21" id=
"Page_21">-21-</a></span></p>
<p>Valami megragadó rokonszenves nóta ez a pusztáról, melynek
dallamától az ember maga előtt látja a végtelen sikságot, délibábos
látkörével. Kihallatszik belőle a mélázó tilinkó, a buslakodó
tárogató.</p>
<p>«Ha zsandár jön… nekünk hirül adja kend!»</p>
<p>Benne van a betyárélet költészete.</p>
<p>Mikor megpirult a hal, odahozta a leány a legénynek.</p>
<p>Nem szokták azt tányérról enni. A cserepcsik nyelét a kezébe
fogja az ember, s bicsakkal szedi le róla a halat. Úgy izlik
az.</p>
<p>Hát bizony azzal mutatja ki legjobban a leány az igaz szerelmét,
hogy halat süt a kedvesének.</p>
<p>S aztán gyönyörködik benne, hogy az milyen jó izün falja, nyeli
az ő keze sültét.</p>
<p>S azután fülébe dudolja a nóta másik versét:</p>
<div class="poem">
<div class="stanza"><span class="i0">«Egyszer csak gyün a szolgáló
ijedve;<br /></span> <span class="i0">Kilencz zsandár közeledik
fegyverbe!<br /></span> <span class="i0">– De a betyár felkap a pej
lovára<br /></span> <span class="i0">Bevágtat a délibábos
pusztára!»<br /></span></div>
</div>
<p>Máskor ezt a nótát együtt énekelte a leánynyal a legény s annál
a sornál, hogy «bevágtat a délibábos pusztára!» felhajította a
süvegét a gerendáig s az öklével ütött az asztalra. Most meg rá sem
hederített.</p>
<p>– No hát már a kedves nótádat is megveted? Már az sem
tetszik?</p>
<p>– Hogy tetszenék? Nem vagyok én betyár! Semmi dolgom a
tolvajokkal. Derék emberek a zsandárok. Kötelességüket teszik. A
komisz betyár meg szolgálóval strázsáltatja magát s a mint meglátja
egy zsandár sisakjának a hegyét, utczu! Ott hagyja a sült halat,
czitronyos bort, korcsmárosnét s még hogy kurjongat nagy
dicsőségében, hogy ő elszaladt a délibábos pusztára. Gyáva
pimasz!</p>
<p>– Jaj de megváltoztál, a mióta a császár kenyeréből ettél.</p>
<p>– Nem én változtam meg, hanem az időjárás. A bunda <span class=
"pagenum"><a name="Page_22" id="Page_22">-22-</a></span> sem
változik meg azzal, hogy kifordítják. «Mégis bunda a bunda.»</p>
<p>– No már hallod-e, nagyobb megbántást nem követhet el valaki a
szeretőjével, mintha ilyen ócska közmondásokkal fizeti ki: «mégis
bunda a bunda».</p>
<p>– Ha nem tudok jobbat. Talán azok a debreczeni urak, meg a
morvaországiak, a kik az éjjel itt mulattak, jobb tréfákkal
mulattattak?</p>
<p>– Mulattattak hát! Nem is úgy ültek ám itten, mint egy fancsali
feszület. Kivált az a piktor ugyan eszemadta legényke volt. Csak
egy pirinyóval volna magasabb. De éppen csak az államig ér.</p>
<p>– Összemértétek magatokat?</p>
<p>– Össze la! Még csárdást tánczolni is megtanítottam. Úgy ugrált,
mint a két hónapos kecske a szérün.</p>
<p>– S az a gulyás! Elnézte azt, hogy veled tánczol a német piktor?
nem tekerte ki a nyakát?</p>
<p>– Dehogy tekerte ki. Bruderschaftot ivott vele.</p>
<p>– Bánom is én. Adj még bort! De jobbat, mint ez a karczos.
Muszáj még egy ócska közmondást megeresztenem: «átkozott a hal a
harmadik vizben».</p>
<p>– Ez már dupla gorombaság! Hát az én borom víz?</p>
<p>– Nekem pecsétes üveget adj!</p>
<p>Ez volt a Decsi Sándornak a veszte, hogy pecsétes palaczkot
kért. Olyanféle, városból hozott palaczkot, a mi zöld
spanyolviaszkkal van lepecsételve, az oldalán aranybetüs,
tulipiros, hupikékes papiros. Olyan uraságoknak valót. Telik az a
császár lénungjából!</p>
<p>A Klárinak úgy dobogott a szíve, mikor a pinczébe lement, egy
palaczkot felhozni abból az uri vendégek számára való borból.</p>
<p>Eszébe jutott, hogy egyszer járt itten egy kártyavető
czigányasszony, a kinek ő ócska limlomokat ajándékozott
jövendőmondásért. Háladatosságból az egy bizodalmas tanácsot
hagyott rá.</p>
<p>«Ha egyszer a szeretődnek a szive hideg lesz irántad s
<span class="pagenum"><a name="Page_23" id=
"Page_23">-23-</a></span> azt akarod, hogy lángra kapjon, ne tégy
vele egyebet, mint azt, hogy adj czitronyos bort neki s abba a
borba áztasd bele azt a gyökeret, a kit úgy hínak, hogy
«nadrágujjas emberke»: ettől úgy felforr annak a szerelme, hogy még
a falat is keresztül ássa érted».</p>
<p>A leánynak eszébe jutott, hogy meg lehetne azt most
próbálni.</p>
<p>A «nadrágujjas emberke» ott van a ládafiókban eldugva.</p>
<p>Egészen olyan az a gyökér, mint egy kis ember, van buksi feje,
dereka, két lábszára, mind fekete.</p>
<p>A hajdani világban sok mesét tartottak erről a gyökérről.</p>
<p>Azt tarták, hogy mikor a földből kihuzzák, a gyökér olyan sirást
kezd, hogy az ember meghal bele, azért kutyával huzatták ki, annak
a farkához kötve. Hogy Circe ezzel bódította el Ulysses utitársait
őrült szerelemre.</p>
<p>Hiják azt a «nadrágujjas emberkét» a patikárusok, a kik hasznát
tudják venni, «atropa mandragorának». (Magyarul «bódító
nadragulya».)</p>
<p>Mit tudta a leány, hogy az méreg?</p>
<h2>III.</h2>
<p>Korán, hajnal előtt utra keltek a hortobágyi csárdában megszállt
uraságok.</p>
<p>A hortobágyi csárda, azért, hogy csárdának hivják, nem valami
bagolyrugta nádfedelű ház, a milyennek a piktor képzelte: hanem egy
tisztességes téglaépítmény, zsindelyfödéllel, kényelmes
vendégszobákkal, uri konyhával és pinczével ellátva; beillenék
akármely város közepébe. A virágos kertje alatt folydogál csendesen
a Hortobágy vize, partjai nádassal, fűzfákkal szegélyezve. Az
országut nem messze a csárdától egy monumentális kőhidon visz
keresztül, mely kilencz boltozatos ivoszlopon nyugszik. A
debreczeniek azt állítják, hogy azért olyan szilárd <span class=
"pagenum"><a name="Page_24" id="Page_24">-24-</a></span> az a hid,
mert az építéséhez való meszet tejjel ojtották meg; az irigyeik
ellenben azt mondják, hogy a debreczeni homokszőlők borával lett az
a mész megojtva, az huzta úgy össze.</p>
<p>A korai utrakelésnek egy ideális és egy praktikus oka volt. Az
elsőnek a festőművész örült előre: meglátni a napfölkeltét a
pusztán, a miről annak, a ki azt élő szemével nem látta, még csak
sejtelme sincs. A praktikus ok pedig az volt, hogy a megvásárlandó
teheneket csak korán reggel lehet a gulyából kiszakítani.
Tudniillik, hogy a mátai karámnál ezerötszáz tehén van egy rakáson.
– Tavasz idején a legtöbbnek kis borja van. Ha korán reggel, mikor
még a borjuk nem szoptak, a bojtárok a gulya közé mennek s a
kiválasztott tehénnek a fiát megfogják, kiviszik a nagy tömeg
közül, annak az anyja önkényt utána megy. Az idegent, az
erőszakoskodót ugyan összedöfölnék ezek a vad állatok, a kik a
pásztoraikon kivül soha embert nem látnak. Azokkal ellenben már
összeszoktak.</p>
<p>Tehát az idegen urak két könnyű csézán indultak neki a
hortobágyi puszta legismeretlenebb részének, melyben még a pusztán
lakók is csak kalauzzal járnak. A két debreczeni kocsis azonban
ismerte a tájékot vezető nélkül is. A gulyáslegényt, a kit értük
küldtek a karámból, hagyták még mulatni. Azt igérte, hogy a karámig
utól fogja őket érni.</p>
<p>A piktor hires tájképfestő volt Bécsből, a ki sokat járt
Magyarországon tanulmányozás végett, beszélte a nép nyelvét; a
másik bécsi úr pedig a morvaországi nagybirtokos, Engelshort
grófnak a lovászmestere volt. Okosabb dolog lett volna ugyan a
lovászmester helyett valami oekonomust küldeni, a ki a
szarvasmarhákhoz ért, mert a lótudósnak az egész esze lovakba van
verve; hanem ennek az a nagy előnye volt a többi uradalmi
tisztviselők fölött, hogy tudott magyarul. Dragonyos hadnagy
korában sokáig feküdt Magyarországon; itt a magyar menyecskék
<span class="pagenum"><a name="Page_25" id=
"Page_25">-25-</a></span> megtanították rá. Azonban kiséretül két
uradalmi hajcsár volt mellé adva; derék, markos legények, mindkettő
forgópisztolyokkal ellátva.</p>
<p>A debreczeni urak közül pedig az egyik volt a városi biztos, a
másik pedig az az érdemes polgár, a kinek a tehéncsordájából
kellett kiválasztani a huszonnégy tenyészállatot, a megfelelő
himnemű példánynyal együtt.</p>
<p>Az indulás órájában még fenn volt az égen a fogytán levő hold s
a csillagok fényesebbjei, míg a keleti égen már a hajnal
perczent.</p>
<p>A tősgyökeres polgár magyarázta a festőnek, hogy az a a csillag
ott a magasban a «bujdosók lámpása», ehhez szoktak a «szegény
legények» felpillantani, s ha felsóhajtottak: «Isten segíts», nem
fogták el őket a marhalopásnál.</p>
<p>A festő el volt ragadtatva ettől az eszmétől: «Shakespeari
gondolat!»</p>
<p>Még jobban meghatotta aztán a végtelen puszta képe, mikor fél
óra mulva a vágtató szekerekkel eljutottak oda, a hol az ember nem
lát egyebet, mint eget és fűtengert. Egy repülő madár, egy békászó
gólya sem zavarja a felséges egyhanguságot.</p>
<p>– Milyen hangulat! Milyen szinegység! Mily felséges harmonia az
ellentétekben! Rajongott a művészet fölkentje.</p>
<p>– Még mostan megjárja, mondá rá a gazda, a míg a bögölyök és
szunyogok elő nem támadnak.</p>
<p>– Ez az üde pázsitszőnyeg, azokkal a sötét oázokkal!</p>
<p>– «Tocsogó»-nak hijják azokat erre mi felénk.</p>
<p>E közben megzendült a légben az a meseszép pacsirtazengés.</p>
<p>– Nagyszerű! Fölséges! Ezek a pacsirták!</p>
<p>– Még mostan soványak, de majd ha a buza érik!</p>
<p>Lassankint megvirrad; az ég biborszine aranysárgába megy át: a
látó határ felett ott ragyog már a nap kengyelfutója, a hajnali
csillag; a harmatos fűben szivárványos dicsfény fut együtt az
emberek árnyékaival. A négyes <span class="pagenum"><a name=
"Page_26" id="Page_26">-26-</a></span> fogatok gyorsan röpítik
végig az uttalan zöld mezőn a két könnyű kocsit. A látóhatáron kezd
valami sötétleni, egy ültetett erdő; az első akáczpagony a fátalan
pusztán s egyes kék pupok domborodnak elő.</p>
<p>– Azok ott a zámi tatárhalmok, magyarázza a debreczeni polgár az
utitársának. Valaha falu volt ott; a tatárok elpusztíták. A templom
romjai még most is kilátszanak a fűből. Sok embercsontot kaparnak
ki a kutyák a dombokból, mikor ürgét ásnak.</p>
<p>– Hát ez ottan miféle Golgotha?</p>
<p>– Az nem a Golgotha; hanem a csordakut hármas kutgémje. Közel
vagyunk már a karámhoz.</p>
<p>Az akáczerdőnél pihenőt tartanak. Összebeszélés szerint itt
várják be az állatorvost, a ki a mátai pusztáról döczög fel
egylovas talyigájával.</p>
<p>Ez alatt a festő vázlatokat fest az albumába s egyik extazisból
a másikba esik. «Minő thémák! Minő motívumok!»</p>
<p>Utitársa eleget noszogatja, hogy ne azt a veszekedett sok
bogáncsot fesse le; inkább azt a szép egyenes akáczfát!</p>
<p>Végre jön feléjük rézsutos irányból a doktor lektikája.</p>
<p>A doktor meg sem áll, csak onnan a kocsis ülésből kiáltja az
uraknak a jó reggelt és aztán «siessünk! siessünk, míg meg nem
virrad!»</p>
<p>Egy jó hajtás után eljutnak a «nagy gulyához.»</p>
<p>Ez a hortobágyi puszta nevezetessége.</p>
<p>Ezerötszáz tehén egy rakáson, megfelelő számu bikáikkal.</p>
<p>Még ilyenkor fekszik az egész tábor: alszik-e? nem tudni, mert
még behunyt szemmel, földretett fejjel pihenő szarvasmarhát nem
látott senki. Azokra nem vonatkozik Hamlet mondása: «tán még
álmodni is.»</p>
<p>– Ez aztán a nagyszerü kép! kiált fel a piktor elragadtatással.
Egy erdő felemelt szarvakból. Közepén egymaga áll a vén bika,
kormos fejével, pupotvető nyakával. <span class="pagenum"><a name=
"Page_27" id="Page_27">-27-</a></span> A tanyázó alom koromfekete,
körül a végtelen zöld pázsit, a háttérben szürkés köd; abból
kivilágít egy távoli pásztortűz. Ezt meg kell örökíteni.</p>
<p>A festő leszáll a szekérről.</p>
<p>– Csak tessék a többiek után menni; látom már a karámot, oda
találok.</p>
<p>S azzal leteszi a tábori székét, festékes ládáját s a térdére
fektetett vázlatos könyvébe elkezdi lekapni a szinvázlatot. A
szekér a gazdával tovább gördül.</p>
<p>Egyszer csak észreveszi ám a gulyát őrző két komondor az idegen
alakot a puszta közepén s jön nagy ugatással rohanva felé.</p>
<p>A festő nem szokott megijedni; a komondorok is hozzá tartoznak a
hangulathoz: fehér bundájuk, fekete orruk.</p>
<p>S a nyugodtan guggoló embert a kutya nem bántja; mikor egészen
közel érnek hozzá, megállnak: hát ez mi a csoda? leülnek eléje a
farkukra s kiváncsian nyujtogatják a fejeiket a skizzes-album felé:
mit csinál ez itten?</p>
<p>A piktor aztán azt a tréfát követi el velük, hogy az egyiknek a
pofáját befesti zöldre, a másikét pirosra. – A kutyáknak tetszik az
enyelgés, a míg hizelkedésszámba megy. Hanem aztán a mint egymásra
tekintenek s meglátják a zölddel, pirossal ragyogó pofáikat, azt
hiszik, hogy az valami idegen kutya; neki esnek egymásnak s
összemarakodnak.</p>
<p>Szerencsére itt jön a «taligás». Így hivják az ifjabb
gulyásnövendéket, a kinek az az egyik hivatala, hogy taligával jár
a gulya után s összegyűjti az «árva tőzeget», a mit a marhák a
mezőn hagynak. Ez szolgál tüzelőül a pusztán. Az árva tőzeg
füstjének illata kedves ember és barom orrának.</p>
<p>A talyigás odarohan a járművével a marakodó kutyák közé, a mitől
azok szétriadnak; aztán megkergeti őket a taligával: «csiba te!»
Bottól nem fél a komondor; de a talyigától nagyon fél.</p>
<p>A talyigás helyes kis suhancz, kék inge, gatyája piros
<span class="pagenum"><a name="Page_28" id=
"Page_28">-28-</a></span> fonállal kivarrva: értelmesen tudja
előadni az izenetet, a mit az urak küldtek a festő urnak: siessen a
karámhoz, ott van sok érdekes lefesteni való.</p>
<p>A hangulatos csordakép vázlata azonban még nincs befejezve.</p>
<p>– El tudnál te engem tolni a taligádon a karámig, ezért a szép
ezüst huszasért?</p>
<p>– Óh uram. Toltam én már ezen a taligán nehezebb borjut is, mint
az úr. Csak tessék bele ülni.</p>
<p>S ezzel az ügyes találmánynyal eléri a festő mind a két czélt. A
karámhoz is eljut s utközben bevégzi, a taligán ülve, a hangulatos
vázlatot.</p>
<p>A közben az urak leszálltak már a kocsikból s megismerkedtették
a vásárolni jött bécsi urat a számadó gulyással.</p>
<p>A számadó gulyás kiváló példánya a pusztán lakó magyarnak. Derék
szál férfi: őszbe csavarodó hajjal, kacskaringósra kifent
bajuszszal. Értelmes arcza rézbarna a viszontagságos időtől,
szemöldökei előrehuzódtak a sok napbanézéstől.</p>
<p>A «karám» alatt értik a pusztán azt az egész készséget, a mi
embernek és baromnak szél és vihar ellen védelmül szolgál. Csak a
szél az ellenség: záport, hideget, meleget föl sem vesz a pásztor
ember; kifordítja a subáját, begyűri a süvegét, úgy néz vele
szembe. Hanem a szél ellen kell védelem, mert az nagy úr a pusztán.
Ha a forgószél künn kapja a legelőn a ménest s azt nem tudják a
szélfogóba terelni, elkergeti a Tiszáig, míg erdőt nem talál. A
szélfogó kemény deszkából van palánkolva, három szárnynyal, azoknak
a zugában huzódnak meg az állatok.</p>
<p>A gulyás lakása fecskerakásmódra vert falu kis kunyhó. De az sem
arra való, hogy abban háljanak, el sem férnének benne. Abban csak a
gunyájuk van: meg a «magyar pénztár», a mely nem más, mint egy kis
borjunak a bőre, mind a négy lábával, a feje helyén van a lakat.
Ebben tartják a dohányt, paprikát, meg az igazságot. A bundáik
<span class="pagenum"><a name="Page_29" id=
"Page_29">-29-</a></span> sorba felaggatva a fogasra. Nyáron a
szűr, télen a bunda takarójuk. Úgy alusznak az Isten ege alatt.
Csak maga a számadó alszik a kunyhó kirugó eresze alatt, deszkapad
a nyoszolyája: feje fölött a polcz a domboru hátu kenyerekkel, meg
a fabödönnel, melyben az egész hétre való eleség áll, a mit a
városból hoz ki a feleség vasárnap délután. Az asszony benn lakik a
városban.</p>
<p>A kunyhó előtt áll a «vasaló», egy kerek kunyhóforma nádból
összerótt alkotmány, melynek a feneke téglával van kirakva, teteje
nincs. Ez a konyha. Itt főzik meg a gulyáshust a szolgafára
akasztott bográcsban, meg a «tésztás kását». A taligás dolga a
főzés. A hosszúnyelü czinkanalak oda vannak tüzködve rendben a
nádfalba.</p>
<p>– Hát a bojtárt hol hagyták az urak? kérdi a számadó.</p>
<p>– Egy kis számadása van neki még a korcsmáros leányával; felel
rá a gazda-polgár: Sajgató uram.</p>
<p>– No akkor nem is kerül haza itatásig a betyár!</p>
<p>– Betyár? szól közbe a festő, a kinek örvendetesen hangzott ez a
szó. Hát az a mi bojtárunk «betyár?»</p>
<p>– No csak úgy hizelkedésképen mondtam ki azt a szót; magyarázza
a számadó.</p>
<p>– Én pedig úgy szeretnék egy igazi betyárt az albumomba
kapni.</p>
<p>– No azt itt nem kap az ur. Tolvajt nem szivelünk; ha ide
bódorodik, elrudaljuk.</p>
<p>– Hát a hortobágyi pusztán nincsenek betyárok?</p>
<p>– Mi türés-tagadás? Biz a juhászok közt akad tolvaj elég; a
kondásból is válik zsivány; az is megesik, hogy a csikós, ha
megbolondul, eszét veszti, elzüllik futó betyárnak; de arra csak
ember nem emlékszik, hogy a gulyás elvadult volna lopóvá.</p>
<p>– Hogy lehet az?</p>
<p>– Hát úgy, hogy a gulyás folytonosan okos, jámbor barmokkal
bánik. Nem is ül az össze még borozni sem a juhászszal, meg a
kondással.</p>
<p>A lovászmester is beleszólt: <span class="pagenum"><a name=
"Page_30" id="Page_30">-30-</a></span></p>
<p>– E szerint a gulyás a pusztának az arisztokrácziája?</p>
<p>– Értem ám azt a szót. A biz úgy van. A hogy a nemes urak között
vannak bárók, grófok, úgy vannak a pásztorok között is csikósok,
gulyások.</p>
<p>– Hát még a pusztán sincs egyenlőség?</p>
<p>– A mig emberek lesznek a világon: soha sem is lesz az. A ki
gavallérnak született, szürben is az marad. Nem lopja az el a más
ökrét, lovát; még ha bitangban találja is; utána jár a gazdájának,
haza viszi. Hanem azután, hogy a vásárnál nem meszeli-e meg, a ki
engedi magát, arról megint nem állok jót.</p>
<p>– Hát ez is egy arisztokratikus vonás. Lóvásáron rászedni
egymást uri virtus.</p>
<p>– A marhavásáron még inkább. Azért tegye fel a téns úr azt az
orrboszantót a mikor köztünk jár; mert mikor egyszer elhajtotta
innen a marháit: én nem felelek többet értük.</p>
<p>– Köszönöm a figyelmeztetést.</p>
<p>A doktor szava megszakítá az értekezést.</p>
<p>– Uraim! jőjjenek elő a vasalóból! Most látjuk a napot
feljönni.</p>
<p>A festő rohant a szerszámaival s hozzákuporodott a vázoláshoz;
de aztán egészen kétségbe esett.</p>
<p>– Abszurdum ez! Micsoda hangulat! Ez a violaszin köd a látó
határon; a föld sötét kék; a köd felett az ég narancssárga; egy
hosszukás felhővonal a barnás köd felett rózsaszinben ragyog. –
Milyen biborfényü glória jelenti a nap jövetelét! Izzó tüzhegy
emelkedik ki az élesen elvált látóhatárból. Olyan, mint egy égő
pyramis! Semmi fénye nincsen: olyan, mint a tüzes vas. Bele lehet
nézni nyitott szemmel. Most nézzék uraim! A nap ötszegletüvé lesz.
A mint feljebb jön, megint olyanná nyulik, mint egy fekvő tojás.
Most elkezd alul szűkülni, felül domborulni: olyan, mint egy
champignon. No, no! Most meg olyan lesz, mint egy római urna! Ez
abszurdum! Ezt nem lehet lefesteni. Aha! Most eléje akad az a
vékony <span class="pagenum"><a name="Page_31" id=
"Page_31">-31-</a></span> felhő. Olyan, mint egy bekötött szemü
Ámor. No most meg olyan, mint egy bajuszos fürmender. – Nem! Ha én
ezt az ötszögletü bajuszos napot lefestem, becsuknak a bolondok
házába.</p>
<p>A festő földhöz csapta az ecsetjeit.</p>
<p>– Ezeknek a magyaroknak mindenből valami extra kell. Most itt
produkálnak előttünk egy napfeljövetelt, a mi valósággal megvan, és
mégis lehetetlen! Ez nem igaz.</p>
<p>A doktor kezdte magyarázgatni, hogy ez ugyanazon optikai csoda,
a mit a délibábnál látunk: a különbözőn átfült légrétegek
sugártörése.</p>
<p>– Azért mégis lehetetlen! Nem hiszem, mivel láttam!</p>
<p>Aztán nem is engedi magát a nap tovább bámultatni. Az eddigi
képe csak a légkör sugártörte káprázat volt, mikor az igazi orczája
szétárasztja sugarait, abba halandó szeme bele nem néz többet
büntetlen. S akkor az eddig rózsaszinben pompázó égbolt egyszerre
aranynyá változik s a látóhatár összemosódik az ég aljával.</p>
<p>S erre az első napkivillanásra egyszerre fölkerekedik az egész
alvó tábor: a másfél ezernyi barom szarvaiból emelt erdő megmozdul.
A vezérbika megrázza nyakán az öblös kolompot s a annak hangjára
fölzendül a pusztai kardal: ezerötszáz szarvasmarha kezd el
bömbölni.</p>
<p>– Nagyszerü! Isteni! kiabál a művész elragadtatással. Ez aztán a
wagneri kardal! Oboék, waldhornok, bombardonok versenye! Micsoda
uvertura! Milyen felvonulás! Ez egy finale a
Götterdämmerungból!</p>
<p>– Az ám, magyarázza neki Sajgató uram. Most mennek a
csordakuthoz. Minden tehén hivogatja a maga borját: azért
bőgnek.</p>
<p>Három bojtár szalad gyorsan a nagy csordakuthoz, melynek kámvája
maga is ácsremek s a három kankalint mozgásba hozva, méri a vizet a
nagy itató vályuba. Nehéz egy munka ez s napjában háromszor fordul
elő.</p>
<p>– Nem lehetne ezt a munkát inkább lóerejü géppel végeztetni?
kérdi a bécsi úr a számadótól. <span class="pagenum"><a name=
"Page_32" id="Page_32">-32-</a></span></p>
<p>– Van ilyen gépünk, téns uram; de a gulyás inkább a saját
tenyerét töri, mint hogy a lovát kinozza a göppöly hajtásával.</p>
<p>Egy negyedik bojtár az itatás közben azzal foglalkozik, hogy az
itató vályunál kikeresi azokat a teheneket, a melyek Sajgató uram
tulajdonát képezik s azoknak a borjait elhozva, odavezeti a
karámhoz. A tehén aztán magától megy utána s engedi magát a
korlátos kerítés közé vezettetni.</p>
<p>– Ezek az én marháim. Mondja Sajgató uram a bécsi urnak.</p>
<p>– De hát honnan ismeri fel az a bojtár, hogy ezernyi
szarvasmarha közül melyik a Sajgató uramé? kérdi a lovászmester.
Honnan tudja, hogy melyik az egyik, melyik a másik?</p>
<p>A számadó gulyás szánakozva néz le félvállról a kérdezőre.</p>
<p>– Hát látott már a ténsur két egyforma szarvasmarhát a
világon?</p>
<p>– Az én szemem előtt ez mind egyforma.</p>
<p>– De a gulyás szeme előtt nem az.</p>
<p>A lovászmester úr egyébiránt nagyon meg volt elégedve a
kiválasztott barmokkal.</p>
<p>A taligás fiu jött jelenteni, hogy látni már a messzelátó fáról
a közeledő bojtárt. Ugyan vágtatva jön.</p>
<p>– Rontja a lovat a kupczihér! zsörtölődött a számadó. Nojszen
csak kerülj elém, majd leszedem rólad a keresztvizet.</p>
<p>– Csak nem veri meg gazduram? kérlelé a lovászmester.</p>
<p>– Azt már nem. A ki a gulyásbojtárt megüti, az aztán ölje is
meg, mert az abba nem hagyja. Aztán ez a legkedvesebb bojtárom. Én
neveltem. Keresztfiam a hunczut.</p>
<p>– Mégis megválik tőle. Elereszti a gulyával Morvaországba.</p>
<p>– Épen azért, mert nagyon hajlok hozzá. Nem szeretem
<span class="pagenum"><a name="Page_33" id=
"Page_33">-33-</a></span> a gyereknek a sorját, hogy úgy utána
vetette magát annak a sárgaképü leánynak ott a hortobágyi
csárdában. Ennek nem lesz jó vége. Ennek a leánynak már van egy
régibb szeretője: egy csikós bojtár. Az most a katonaságnál van. De
ha hazakerül szabadságra, ez a két bolond legény úgy
összeakaszkodik majd a miatt a leány miatt, mint két bika, mikor
rájön a bolondja. Csak hadd menjen ő jó messze el innen, ott majd
hamar beleszeret egy szép Ancsába s aztán elfelejti a sárga
rózsáját.</p>
<p>Ez alatt az állatorvos darabonkint megvizsgálta a kiszemelt
barmokat s egyenkint megirta számukra a marhapasszust. A taligás
aztán ráfestette czinóberrel a tomporukra a vásárló úr
monogrammját. (A gulyás mind irástudó.)</p>
<p>Hangzott már a paripa dobogása. Érkezett a legény. A reggeli
szél kifujta a fejéből a mámort s a futtatás kirázta az álmosságot.
Egész frissen szökött le a lováról még távol a karámtól s úgy
vezette a paripáját kantáron tovább.</p>
<p>A számadó gulyás kiállt a karám elé.</p>
<p>– No te – «város füle – falu farka!» meghozott az ördög
valahára?</p>
<p>A bojtár egy szót sem szólt, csak leszedte a nyerget, kantárt a
lováról. A ló szügye csupa tajték volt a vágtatástól, azt
ledörzsölte egy bundadarabbal, végig letörülgette a lovat s aztán
nyakába akasztá a kötőféket.</p>
<p>– Hát hol devernyáztál eddig? a ki rézangyala van a Ponczius
Pilátusodnak! Egy órával későbben kell jönnöd, mint az urak jöttek,
a kiket ide kellett volna vezetned? Csavargó!</p>
<p>A legény egy szót sem szólt. Tett, vett a lovával. Nyerget,
lószerszámot felaggatott a fogasra.</p>
<p>A számadó még jobban kiabált: egészen neki veresült az
arcza.</p>
<p>– Hát felelsz a szavamra? Vagy kifurjam a füledet?</p>
<p>Erre aztán megszólalt a legény. <span class="pagenum"><a name=
"Page_34" id="Page_34">-34-</a></span></p>
<p>– Hát ’szen tudja keed, hogy «kuka» vagyok. (Süketnéma).</p>
<p>– Akasszanak fel a nevednapján! Nem azért találtam én ezt ki a
számodra, hogy engem tréfálj meg vele. Nem látod, hogy már feljött
a nap?</p>
<p>– Hát annak is én vagyok az oka, hogy a nap feljött?</p>
<p>Az urak nevetni kezdtek. Erre még nagyobb lett a számadó
haragja.</p>
<p>– Hallod-e, te pernahajder! Velem ne hanczúzz ám, mert ha beléd
kapok, úgy elmángorollak, mint a hetes vásznat.</p>
<p>– Én is ott leszek akkor.</p>
<p>– Azért sem leszel ott, gazember! – Maga is elnevette magát a
számadó. No hát beszéljen vele németül, a ki tud.</p>
<p>A lovászmester azt hitte, hogy ő tud németül beszélni a
bojtárral.</p>
<p>– Ej de hatalmas egy lovaslegény maga! monda a legénynek. Azon
csodálkozom, hogy el nem vitték huszárnak. Ugyan mi hibája lehet,
hogy nem asszentálták?</p>
<p>A bojtár csunya ferde képet fintorított a kérdezőre. Az ilyen
firtatást szeretik visszafelé a parasztlegények.</p>
<p>– Hát azért nem vettek be katonának: – mert az orromon két lyuk
van.</p>
<p>– No hát tessék vele németül beszélni! dörmögé a számadó.
Takarodj, betyár, az itatóhoz! Nem oda! Mit mondtam? Nem tudod a
dolgod? Most is kótyagos vagy? Nem látod, hogy a tehenek már be
vannak rekesztve? Hát a bikát ki hozza el?</p>
<p>Hát bizony a bikát nem hozza ki a csordából minden pipogya
legény, oda ember kell a gátra. A Lacza Ferkó ennek a tudománynak a
mestere. Olyan szépen kicsalogatja a gulya közepéből a kiszemelt
bikát, mely a Sajgató uram csordájához tartozik, szép szóval,
czirógatással, mint a kezes bárányt s aztán odavezeti az urak elé.
Gyönyörü szép állat, nagy buksi fejjel, csákó szarvaival,
<span class="pagenum"><a name="Page_35" id=
"Page_35">-35-</a></span> fekete karikáktól környezett nagy
szemeivel. Meg engedi vakartatni a bozontos homlokát s megnyalja
ráspolyélü nyelvével a bojtár tenyerét.</p>
<p>– Pedig még csak harmadfű az állat. Bizonyítja a számadó.</p>
<p>(A pásztorember a «fű» után számítja a barom életkorát.)</p>
<p>A festő nem engedi elmulni az alkalmat, hogy vázlatot ne
csináljon a szarvas állatról és a bojtárról; így álljon, így tartsa
a kezét a szarván, kommandérozza neki. A bojtár pedig sehogy sincs
ahhoz szokva, hogy modellnek álljon. Az az ő méltóságát
csorbítja.</p>
<p>Ilyenkor, ha a modell türelmetlen, gyakorlott festőnek az a
szokása, hogy tréfás beszédekkel mulattatja. – Az urak ez alatt
elmentek a gulyát nézni.</p>
<p>– Mondja csak barátom, bojtár úr! Igaz-e az, a mit hallottam,
hogy a gulyások rá tudják szedni a vásárlót a marhaeladásnál?</p>
<p>– Igaz biz az. Most is rászedte már az urakat a számadó gazda.
Azt mondta, csak harmadfű ez a bika: pedig nézze piktor úr, egy
metsző foga sincs már felül.</p>
<p>S azzal szétnyitotta a bikának a száját, hogy bebizonyítsa az
árulkodása igaz voltát.</p>
<p>A festő rögtön abba hagyta a rajzolást.</p>
<p>A művészi szenvedélynél is erősebb az igazságérzet.</p>
<p>Rögtön összecsapta rajzalbumát, azt mondta, készen van s aztán
ment az utitársát fölkeresni, a ki a rekesztékben nézegette a többi
urakkal a kiválogatott teheneket. Közölte vele a felfedezett
titkot.</p>
<p>Ezzel a lovászmesterben is felkölté az elszörnyedést. Felnyitá
három-négy tehénnek a száját.</p>
<p>– Hallja az úr! Számadó uram! Ön maga figyelmeztetett rá, hogy a
gulyások szeretik a vásárban a vevőt megmeszelni. Én nem hagyom
magam megmeszelni. Ezek a kiválasztott marhák mind olyan vének,
hogy egynek sincs már a felső állkapczájában metsző foga.
<span class="pagenum"><a name="Page_36" id=
"Page_36">-36-</a></span></p>
<p>A számadó egyet sodort a bajuszán s nagy mosolyogva felelt:</p>
<p>– Értem ám én a tréfát, tens uram. Benne van ez az adoma a
tavalyi Kakas Márton kalendáriumában: hogyan tréfálták meg a
franczia háboruban a generálist, a ki nem tudta, hogy a
szarvasmarhának nincs felül metsző foga.</p>
<p>– Nincs-e? kérdezé nagyot bámulva a lovászmester s miután a
doktor is azt mondá, hogy bizony nincs: akkor még neki állt
feljebb.</p>
<p>– Hát tudom is én, hogy milyen a baromnak a machoirja? Nem
vagyok én ökörfogorvos. Nekem csak lovakkal volt dolgom teljes
életemben.</p>
<p>Hanem a felsülésért kellett valakin a boszuját tölteni. A
festőre förmedt, hogy minek ugratta őt bele ebbe a tréfába? Ezt
kikéri magának.</p>
<p>A festő pedig elég gavallér ember volt, nem árulni el, hogy őt
magát is rászedte a bojtár.</p>
<p>Véget vetett a zsémbelésnek a taligás fiu tiszteletteljes
jelentése, hogy készen van a reggeli.</p>
<p>A taligás a karám szakácsa. Ő ez alatt elkészítette rendén a
puszták reggelijét, a minek a neve «kásás tészta». S kihozta azt
bográcsostól együtt a vasalóból s aztán letette egy háromlábu
bakra. Azt pedig körülállták az urak s mindenikük kapott egy hosszu
nyelü czinkanalat: azzal szedegethettek ki belőle. Azt mondták,
nagyon jó. Mikor az uraknak elég volt, akkor következtek a bojtárok
a számadóval s tovább fogyasztották a bogrács tartalmát. A mi a
fenekén maradt, az a taligásé.</p>
<p>Sajgató uram pedig ez alatt a vasalóban elkészíté a «magyar
kávét». Ismerik azt már, a kik valaha itt jártak. A magyar kávé
felforralt vörös bor, sárgaczukorral, fahéjjal, szegfüborssal
helyrehozva. Hatalmasan izlik az egy ilyen kora hajnali csatangolás
után a pusztában.</p>
<p>Azután a taligás kiöblíté a bográcsot, ismét tele tölté vizzel s
fölakasztá a tűz fölé. <span class="pagenum"><a name="Page_37" id=
"Page_37">-37-</a></span></p>
<p>Mire az urak visszakerülnek a nagy sétából, akkorra elkészül a
gulyáshus.</p>
<p>Az lesz még csak a jó.</p>
<p>A Lacza Ferkó vezeti a társaságot s mutogatja az uraknak a
puszta nevezetességeit: a szélfogót, a körülkerített
marhatemetőt.</p>
<p>– Mert hát az előtt, hogy boldog világ volt, ha egy marha
elhullott, biz azt ott hagytuk: seregestül jöttek rá a keselyük s
gyöngyen eltakarították; de a mióta «rönd» van az országban, az a
parancsolat, hogy az esett marhát föl kell jelenteni a doktornak a
mátai tanyán, az aztán kijön, megvizitálja; felirja, miben halt meg
s megparancsolja, hogy mindenestül el kell temetni. Hát bizony mink
sajnáljuk, hogy annyi szép darab hus kárba veszszen: egy-egy
czombot lekanyarítunk belőle; azt földaraboljuk apróra, egy kicsit
megabáljuk: azután kiterítjük gyékényre, a karám tetejére, hogy a
napon kiszikkadjon. Aztán zsákba rakjuk. S mikor aztán gulyáshust
akarunk főzni: a hány ember, annyi marokkal dobunk a szikkadt
husból a bográcsba.</p>
<p>A festő nagyot nézett a bojtár szeme közé s aztán a számadóhoz
fordult.</p>
<p>– Hallja, gazduram: szokott ez a kegyelmed bojtárja néha igazat
is mondani?</p>
<p>– Ritkaságképen. – De most az egyszer az igazat mondta.</p>
<p>– Akkor köszönöm én szépen a kendtek gulyáshusát.</p>
<p>– Soh se tessék attól huzódozni. Nincsen abban semmi hiba. Igy
volt az, a mióta az Ur Isten a Hortobágyot ilyen simára
kiterítette. Nézze azokat a legényeket! Csupa erő, egészség
valamennyi. Pedig az mind döghuson nőtt fel. Beszélhetnek a tudós
urak odafenn. Nem árt az a magyarnak.</p>
<p>A lovászmester azonban, meghallva a felfedezést, még a morva
hajtsároknak is megtiltá, hogy a gulyáshusból egyenek. <span class=
"pagenum"><a name="Page_38" id="Page_38">-38-</a></span></p>
<p>– Pedig meglehet, hogy ez a csalafinta csak azért fundálta ki
ezt a mesét, hogy minket elrőkönyítsen a lakomától s végül
kinevessen. – Majd meglássuk, eszik-e belőle a doktor? Neki e felől
bizonyosat kell tudni: – biztatá a festő utitársát.</p>
<p>Ez alatt föltámadt az ég alján a délibáb.</p>
<p>A tündérálom megelevenülése.</p>
<p>A látóhatáron egy tenger támad, melynek magasra hányt hullámai
sebesen futnak keletről nyugat felé, a kiemelkedő halmok szigetekké
válnak benne, a törpe ákáczfák rengeteg erdőkké. Egy sor legelésző
ökör úgy tünik fel a távolban, mintha palotákból épült utcza volna.
Gályák látszanak közeledni a tenger hátán: mire a partjához érnek,
legelésző lovak lesznek belőlük. A keleti határon, napfelkölte után
leghatalmasabb a délibáb fantáziája. Egész nagy helységek
(Nádudvar, Nagy-Iván) jelennek meg a légbe fölemelve s olyan közel
hozva, hogy az utczán járó szekereket ki lehet venni távcsővel: a
házak, a tornyok megfordított képe ott tükröződik a hullámzó
mesetengerben, a városok borult idővel a látóhatár alatt
vannak.</p>
<p>– Ezt csinálja utánunk a német! Szól kérkedve Sajgató uram a
bámuló társasághoz.</p>
<p>A festő haját tépi kétségbeestében.</p>
<p>– Ilyet kell látni nekem! A mit nem tehetek vászonra! Micsoda
ez? Kérdezi sorba mindenkitől.</p>
<p>A számadó azt mondja neki: «ez a délibáb».</p>
<p>– De hát mi az a délibáb?</p>
<p>– A délibáb a hortobágyi puszta délibábja.</p>
<p>A Lacza Ferkó jobban tud magyarázni, mint a számadó.</p>
<p>– A délibáb az Isten csudája, a mi azért van, hogy a szegény
pásztorember meg ne unja magát a pusztán naphosszant.</p>
<p>Utoljára a doktorhoz fordul a festő, hogy magyarázza meg neki a
délibábot.</p>
<p>– Hát én még kevesebbet tudok a délibábról. Olvastam
<span class="pagenum"><a name="Page_39" id=
"Page_39">-39-</a></span> Flammarion könyvét az Atmosphæráról:
leirja abban a Fata-Morganát; a mit látni az afrikai
homoksivatagban, a jegestenger partjain, az Orinokó mellett és
Szicziliában, olvastam Humboldt, Bompland leirását a
Fata-Morganáról; de a hortobágyi délibábról a nagy tudósoknak
tudomásuk sincsen. Pedig azt minden forró nyári napon itt látni
reggeltől estig. Magyarországnak még a nagyszerü természeti
tüneményeit is ignorálja a tudós világ.</p>
<p>A doktornak jól esett, hogy kitölthette szivének keserüségét az
idegenek előtt. Neki azonban nem volt ideje természeti tüneményeket
bámulni: vissza kellett sietnie a mátai telepre, a hol az
állatkórház és patika van; bucsút vett az ismerős és idegen uraktól
s ezzel fölkapott a kordéjába s elbaktatott a pusztába.</p>
<p>A nagy gulya jó messze járt már a pusztában; a bojtárok terelték
tova. Itt a közelben ugyan bujább a fű, de épen azért kell a
marhákat tavaszszal elébb a távoli szikes lapályon legeltetni, hogy
mikor nyáron ott már aszuvá szárad a fenyér, az a televényes legelő
maradjon a számukra hátra. A nagy gulya, meg az eladásra
kiszakított csorda között igen érzékeny volt a bucsúvétel.</p>
<p>«Mintha csak a druidák és a walkürök kardala volna!»</p>
<p>A lovászmester e közben a dolog fináncziális oldalának a
rendezésével és a marsruta megállapításával foglalkozott, Sajgató
uramnak kifizette ujdonat új százasokban a csorda vételárát, a ki
azokat minden titkolózás nélkül a mándlija zsebébe tömte. Az idegen
úr nem tartá fölöslegesnek figyelmeztetni a gazdát, hogy ilyen
puszta helyen vigyázzon a pénzére. A mire a polgártárs debreczeni
flegmával azt felelé:</p>
<p>– Uram! Engemet már egynehányszor megloptak, megcsaltak
életemben; de soha engem tolvaj meg nem lopott, gazember meg nem
csalt: – mindig becsületes emberek voltak, a kik meg tudtak csalni,
lopni.</p>
<p>A vevő a számadó gulyásnak is adott borravalót.</p>
<p>– Hát még egy szót mondok, tensuram; szólt ekkor a <span class=
"pagenum"><a name="Page_40" id="Page_40">-40-</a></span> gulyás: Ha
már egyszer a teheneket meg tetszett vásárolni, vegye meg a
borjukat is. Ezt én tanácslom jó barátsággal.</p>
<p>– Kell is nekem ez a sok bégető állat! Ezeknek a számára
szekeret fogadjak?</p>
<p>– Elmennek ezek a maguk lábán.</p>
<p>– De késleltetik a hajtást. Minden lépten-nyomon megállítják a
teheneket, mikor szopni akarnak. Aztán, a mi fődolog, úgy tudom,
hogy a herczeg nem azért vásárolta azt a csordát, hogy a tiszta
magyar fajjal tegyen kisérletet, hanem hogy a spanyol fajtával
keresztezze.</p>
<p>– Az már más.</p>
<p>E szerint nem volt hátra egyéb, mint hogy a megvásárolt csordát
utnak inditsák. A vásárló úr megirta a megbízó levelet, a biztos
pedig a paksust a kisérő gulyásbojtárnak; az eltette az igazságokat
a veterinárius marha utleveleivel együtt az oldaltáskájába; a
vezérbikának felkötötte a nyakára a kolompot, a két szarva közé
pedig odabogozta a szürét s azzal felnyergelte a paripáját s jó
egészséget kivánva az itt maradóknak, a nyeregbe szökött.</p>
<p>A számadó átadta neki az utravaló tarisznyát, abban szalonna,
czipó, fokhagyma, egész hétre való; Miskolczig eltart. Azután
elmondta neki az egész utirendet. Polgár felé kell venni az utat,
mert Csege felé nagy a tavaszi vizek miatt a sár. Utközben meg
lehet hálni a kis erdőnél; a tiszai réven átkelnek a komppal: ha
nagy a vizállás, inkább ott kell rostokolni a révháznál s a
csordának szénát adatni, mint valamit szerencséltetni.</p>
<p>Aztán lelkére kötötte a keresztfiának, hogy magát az idegen
földön megbecsülje; Debreczen városára orczapirulást ne hozzon; az
uraságának engedelmeskedjék; a vitézségét tartsa dugaszban; a
magyar nyelvet el ne felejtse, a hitét el ne hagyja; sátoros
ünnepen megáldozzon; a mit keres, azt el ne prédálja; ha
megházasodik, a feleségét megőrizze, a gyerekeinek magyar nevet
adjon s ha <span class="pagenum"><a name="Page_41" id=
"Page_41">-41-</a></span> ideje cseppen, irjon egy levelet a
keresztapjának: fizeti a posta-portót érte.</p>
<p>Eként keresztatyai áldását ráadva, utnak ereszté a jámbor
legényt.</p>
<p>A két morva hajtsár ez alatt vállalkozott arra a feladatra, hogy
a rekesztékből kibocsátott tehéncsordát a meghatározott irányban
előre terelje.</p>
<p>Az a rideg marha természetesen, a mint a rekesztékből
kiszabadult, a hány, annyifelé szaladt s ha a hajcsár botjával
terelni akarta, szembeállt vele és ökleléshez készült; azután meg
mind vissza akart menni a rekesztékben hátramaradt fiaihoz.</p>
<p>– Eredj már, segits azokon a jámbor keresztyéneken, mondá a
számadó a bojtárnak.</p>
<p>– Durrantson kend közé azzal a karikással! Biztatá a festő.</p>
<p>– Mennykőt is durrantanánk! dörmögé a bojtár. Hisz akkor mind
világgá szalad a csorda. Nem «lú» ez!</p>
<p>– Megmondtam, hogy össze kell a teheneket kötözni párosával a
szarvaiknál fogva; kiabált a lovászmester.</p>
<p>– Jól van, jól, csak rám kell hagyni.</p>
<p>Azzal egyet füttyentett a bojtár s arra egy kis kuvasz előugrott
a karám mellől s nagy ugatva neki rohant a szétzüllött csordának,
megkeritette a rendetlenkedő barmokat sebtiben, a resteknek az
inába kapkodott: egynehány percz alatt úgy összeterelte az egész
csordát, hogy az szép hadirendben indult meg a kolompos bika után.
Akkor aztán a bojtár is utána rugtatott a szarvas állatoknak, a
neveiket kiáltozva: «Ruzsa te! Csákó te! Kese te!» Mind a
huszonnégynek tudta ám a nevét s azok hallgattak rá. A bikának a
neve volt: «Büszke te!»</p>
<p>Ilyen kommandóra aztán szép csendesen tovahaladt a nagy síkon az
eladott falka. Az urak sokáig utána néztek, a mig csak a falka el
nem érte annak a hullámhányó tündértengernek a szélét. Ott
egyszerre óriásokká nőttek fel a marhák, mintha nem tehenek, hanem
mammuthok volnának, <span class="pagenum"><a name="Page_42" id=
"Page_42">-42-</a></span> fekete lett a szinük, a lábszáraik
szörnyü hosszura felnyultak, majd egy megfordított tehénalak ragadt
mindegyikhez s ez a tükörkép együtt haladt velük. Lassanként aztán
az alsó tehenek elkezdtek veszni a szürke semmiben, utóljára
egészen elenyésztek, csak a fejeikkel lefelé fordított tehenek
ballagtak tovább, lábaikkal az égfelé kalimpázva. Bojtár, hajcsár,
kuvaszkutya mind úgy kisérte őket, fejjel lefelé fordulva.</p>
<p>A festő hanyatt feküdt a fűben, két karját, lábát szétvetve.</p>
<p>– No, ha én ezt Bécsben elbeszélem a művészklubban, engem
kidobnak az ajtón.</p>
<p>– Ez rossz jel, mondá Sajgató uram fejcsóválva. Csak hogy már
zsebemben a pénz.</p>
<p>– De még nincs otthon a marha; dörmögé a számadó.</p>
<p>– Csodálom, hogy még ezt a theátrumot nem árendálta ki valami
élelmes vállalkozó. Véleményezé a lovászmester.</p>
<p>– Nem adjuk ám oda! Biztosítá büszke szilárdsággal Sajgató uram.
Elvinnék ezt Bécsbe tudom, ha lehetne; de nem adja Debreczen
városa.</p>
<h2>IV.</h2>
<p>Az állatorvos kordéja gyorsan döczögött végig a pusztán. Se
gyeplü, se ostor nem kellett a jó lovacskának: tudta az már a
leczkéjét könyv nélkül. A doktor utközben elővehette a
jegyzőkönyvét és firkálhatott, számolhatott benne.</p>
<p>Egyszer azután, a mint ismét maga elé tekint, egy csikóst lát
közeledni, lóháton vágtatva.</p>
<p>De az olyan őrületes nyargalás volt, mintha ló és lovas meg
volna bolondulva. Egyszer sebesen neki iramodott a paripa, azután
megtorpant, ágaskodott s hirtelen félrecsapott, más irányt váltva.
A lovas hátravetett fejjel, visszagörbülő derékkal ült rajta s két
kézre fogta a kantárszárat. <span class="pagenum"><a name="Page_43"
id="Page_43">-43-</a></span> A ló rázta, kapkodta a fejét s ijedten
horkolt és nyeritett.</p>
<p>A doktor rögtön kezébe kapta a gyeplőt és az ostort s azon
igyekezett, hogy a lovasnak utjába kerüljön.</p>
<p>Közelebb érve, felismerte a csikóst: «ez a Decsi Sándor!»</p>
<p>Úgy látszott, mintha az is ráismerne s a kantárt eleresztve,
engedné a lovát a kocsi felé futni.</p>
<p>Az okos paripa fujtatva, prüszkölve jött a doktor kocsija felé s
odaérve, magától megállt. Megrázkódott, röhögött: csakhogy meg nem
szólalt.</p>
<p>A legény hátragörbült derékkal, égremeredő arczczal ült a
nyeregben: két keze nem fogta már a kapiczányt, csak a lábai
szorították a ló derekát.</p>
<p>– Sándor te! Decsi Sándor! Kiálta rá a doktor.</p>
<p>Úgy látszott, hogy nem hallja a kiáltást, vagy hallja, de nem
tud szólni.</p>
<p>A doktor kiugrott a leptikájából: odament a lovashoz,
átnyalábolta a derekát s leemelte a nyeregből.</p>
<p>– Mi lelt téged? Sándor!</p>
<p>A legény nem felelt. Szája össze volt szorítva, nyaka hátra
feszitve; melle sebesen zihált; a dereka félivben hátrahajolva. A
két szeme rémségesen fölnyitva, valami őrületes tűzfényben
ragyogott, a mi annál ijesztőbb volt, mivel hogy a szem feketéi
egészen ki voltak tágulva.</p>
<p>Az orvos lefekteté a legényt a gyepre s elkezdte vizsgálni.</p>
<p>– Az ütér verése hol sebes, hol félbe szakad, a pupillák ki
vannak tágulva; a szájat állkapcza-görcs tartja zárva; a derék
hátra feszül. Ezt a legényt megmérgezték. Még pedig növényi
méreggel.</p>
<p>A hortobágyi csárda és a mátai telep közötti puszta rónán
találta a doktor a csikóst. Valószínü, hogy ez a telepre akart
eljutni s utközben érte el a méreg hatása. A míg eszméletét birta,
addig sietett a tanyára eljutni, de a mint a görcsök előfogták, a
dühre fokozódó kin megzavarta <span class="pagenum"><a name=
"Page_44" id="Page_44">-44-</a></span> az agyát, nem volt ura
mozdulatainak s karjainak rángatózásával a lovat is
megbolondította. Annak is szakadt a tajték a szájából.</p>
<p>A doktor fel akarta tenni a csikóst a kordéjába. Hanem a legény
nagyon nehéz volt, nem birta a saraglyán átemelni.</p>
<p>Itt hagyni a pusztán pedig nem lehetett; mert a míg visszatér
érte a segitséggel, az alatt a sasok megmarczangolják.</p>
<p>Az a paripa olyan okosan nézett rá, csakhogy nem beszélt!
odahajolt a fejével a gazdája fölé s rövid szaggatott röhögést
hallatott.</p>
<p>– No hát segits te is! Mondá neki a doktor.</p>
<p>Hogyne értette volna meg? Egy pusztai mén! Hisz annak már
háromnegyedrész lelke van! A mint látta, hogy a doktor a gazdája
emelgetésével küzködik, megfogta ennek a mellényét a fogaival és ő
is emelt rajta. Így aztán közös erővel belökték a saroglyába.</p>
<p>A doktor a paripát kötőfékénél fogva odakötötte a saroglyához s
aztán vágtatott a telep felé.</p>
<p>Ott van kórház is, patika is. Hanem csak lovak és tulkok
számára. A doktor maga is csak baromorvos.</p>
<p>Hanem ilyen esetnél mindenkinek szabad segíteni, ha tud.</p>
<p>De épen az a kérdés, hogy tud-e?</p>
<p>Legelső volna azt kieszelni, hogy miféle méreg dolgozik itt?
Strychnin-e, vagy belladonna?</p>
<p>Fekete kávé nem fog ártani.</p>
<p>A mint a telepre megérkezett a doktor, előkiáltotta a famulusát,
meg a gazdasszonyát.</p>
<p>A kávé készen volt: csak emberi segítség kellett hozzá, hogy azt
a beteggel bevetessék. Az állkapczagörcs úgy összeszoritá a fogait,
hogy vésővel kellett annyit tágitani rajtuk, a mennyi elég a kávé
betöltésére.</p>
<p>– A fejére jeges borogatást, a gyomrára hólyaghuzó mustárt:
rendelkezék a doktor; s miután más nem volt, <span class=
"pagenum"><a name="Page_45" id="Page_45">-45-</a></span> a ki a
rendeléseit végrehajtsa, mint saját maga: tehát azt is elvégezte. A
famulusnak a közben utasításokat adott s egyszersmind leveleket irt
az asztalnál.</p>
<p>– Ide hallgass! Jól a füledbe vedd, a mit mondok. – A laptikával
sietve lekoczogsz a hortobágyi csárdához: ezt a levelet átadod a
bérlőnek. Ha a vendéglős maga otthonn nem volna, akkor élő szóval
megmondod a kocsisának, hogy én parancsolom, hogy azonnal fogjon be
az uri csézába s siessen minél előbb haladéktalanul a városba ezzel
a pecsétes levéllel. Keresse fel a főorvost s várja meg és hozza ki
ide a telepre. Én veterinarius doktor vagyok: nekem lelkes állatot
kurálnom hivatali esküm tiltja. A baj sürgetős segitséget kiván. A
doktor orvosságot is fog magával hozni. A korcsmáros kisasszonyának
pedig mondd meg, hogy a mi pörkölt kávé csak van a háznál, azt mind
adja oda neked; – addig is, a míg a városi orvos megérkezik, kávét
kell itatni a paczienssel. Azon légy, hogy gyorsan előkerülj.</p>
<p>A famulus megértette a rábizott feladatot és sietett azt nyélbe
sütni. A fáradt szürke még ki sem fujhatta magát, ujra vissza
kellett baktatnia a csárdához.</p>
<p>A kisasszony épen kinn volt a folyosón, a muskátlikat öntözte,
mikor a famulus a csárda elé megérkezett a kordéval.</p>
<p>– Mit hoztál Pesta, olyan lóhalálában?</p>
<p>– Hát csak egy levelet a nemzetes urnak.</p>
<p>– Azzal most nehezen beszélsz, mert egy raj méhet kerget a
kaptárral.</p>
<p>– Pedig a doktor urtól van benne parancsolat, hogy azonnal
küldjön be a városba hintót a főorvosért.</p>
<p>– Beteg van a háznál? Kit lel a hideg közületek?</p>
<p>– Nem mi közülünk való az, mert azt a doktor úr szedte fel a
pusztán. A csikósbojtár, a Decsi Sándor.</p>
<p>A leány nagyot sikoltott s kiejté a kezéből az öntözőt.</p>
<p>– A Sándor? Rosszul van?</p>
<p>– De olyan rosszul van, hogy a falra akar mászni s az ágyat is
rágja kinjában. Megétette valaki. <span class="pagenum"><a name=
"Page_46" id="Page_46">-46-</a></span></p>
<p>A leány az ajtófélhez támaszkodott mind a két tenyerével, hogy
le ne roskadjon.</p>
<p>– A mi doktorunk nem tudja igazán, hogy mi lőtte a
csikóslegényt: azért hivatja a városi doktort, hogy vizitálja
meg.</p>
<p>A leány valamit hebegett; de nem lehetett hallani, hogy mit.</p>
<p>– Ereszszen hát be a kisasszony; ne támassza be az ajtót, hadd
keressem fel a nemzetes urat.</p>
<p>– Nem tudja mi lelte? hebegé a leány.</p>
<p>– Magának meg azt üzeni a doktor úr, hogy a mi pörkölt kávé van
a háznál, mind gyüjtse meg s adja ide; azzal kurálja addig is a
Decsi Sándort, a míg a doktor a mediczinával megjön, mert nem tudni
miféle mérget kapott szegény.</p>
<p>A famulus aztán sietett a csaplárt felkeresni.</p>
<p>– Nem tudni miféle mérget kapott? suttogá magában a leány. De én
tudom! – Ha az lett a veszedelme! – Én megmondhatnám a doktornak.
Akkor mingyárt tudná, hogy mit adjon be neki. (Az teszi meg, hogy
«mingyárt».)</p>
<p>Azzal futott be a szobába: felnyitá a ládáját, felkereste a láda
fenekéről azt a boszorkányos gyökeret, a minek olyan emberformája
van. Azt a zsebébe dugta.</p>
<p>Átkozott legyen, a ki azt a rossz tanácsot adta! Átkozott
legyen, a ki azt megfogadta!</p>
<p>Azután neki állt a kávépörkölésnek; mire a famulus visszakerült
a kertből (annak elébb segiteni kellett a méhraj elfogásánál)
akkorra meg is tölté az őrölt kávéval a pléhdobozt.</p>
<p>– No hát adja ide azt a kávét kisasszony!</p>
<p>– Én is megyek veled.</p>
<p>A famulus eszes legény volt, átlátott a szitán.</p>
<p>– Ne jőjjön oda kisasszony, nem jó lesz magának most a Decsi
Sándort meglátni, ilyen állapotban. Biz a lelke is megfagy az
embernek, a mikor a kinlódását látja. A doktor úr magát oda sem
fogja ereszteni hozzá. <span class="pagenum"><a name="Page_47" id=
"Page_47">-47-</a></span></p>
<p>– Én csak a doktor urral akarok beszélni.</p>
<p>– Hát a vendégeket ki látja addig a csárdában?</p>
<p>– Ott a szolgáló meg a csapos legény! Lássák el azok!</p>
<p>– De legalább kérezkedjék el a nemzetes urtól!</p>
<p>– Nem kérezkedem! – Nem eresztene el. – Ejh, eredj az utból!</p>
<p>Azzal félretaszítá a famulust s kirohant az udvarra; egy
szökéssel felugrott a kordé ülésébe, kezébe kapta a gyeplüt,
ostort; rávagdalt a szürkére; az aztán vitte a kordét, a hogy
birta.</p>
<p>A lennhagyott famulus lelkendezve kiabált utána.</p>
<p>– Kisasszony! Klári kisasszony! Megálljon! Ne bomoljon! S futott
a kordé után lélekszakadva; de csak a hidnál birta azt elérni, a
hol a fáradt ló a kaptatónál lépést kezdett járni; ott azután ő is
felkapott az ülésbe.</p>
<p>A szegény szürkének a háta soha sem hallott annyi ostorütést,
mint ezuttal a mátai telepig. A mint a homokhoz értek, ott már csak
lépést tudott baktatni.</p>
<p>A leány türelmetlen volt, leugrott a kordéról s a
bádogszelenczét a kezébe kapva, futvást rohant a lóherésen
keresztül a doktor tanyájáig.</p>
<p>Lihegve, elfulladva érkezett meg.</p>
<p>A doktor észrevette az ablakon át a leány jöttét s eléje ment. A
pitvarban elállta az utját.</p>
<p>– No, no! Klárika! Hát maga hogy jön ide?</p>
<p>– Hogy van a Sándor? lihegé a leány.</p>
<p>– A Sándor rosszul van.</p>
<p>Hallhatta a zárt ajtón keresztül is a leány a beteg kinos
nyavalygását.</p>
<p>– Mi történt vele?</p>
<p>– Azt magam sem tudom. Ráfogni nem akarom.</p>
<p>– De én tudom, hogy mi baja. Beadtak neki valamit. Egy rossz
leány. Tudom is, hogy ki volt? Azért, hogy magába szerettesse,
valami szert kavart a borába: attól lett nyavalyás. Tudom is, hogy
ki volt, azt is, hogy mi volt? <span class="pagenum"><a name=
"Page_48" id="Page_48">-48-</a></span></p>
<p>– Kisasszony! Ne árulkodjék! Ez nehéz vád. Ezt be kell
bizonyítani.</p>
<p>– Itt a bizonyíték.</p>
<p>Azzal a leány elővette a zsebéből a méreggyökeret s oda tette az
orvos elé.</p>
<p>– Hüh! hüh! szörnyűködék a doktor. Ez «atropa mandragora». Hisz
ez halálos méreg!</p>
<p>A leány arczára tapasztá a két kezét.</p>
<p>– Hát tudtam én, hogy ez méreg!</p>
<p>– Klárika! Ne rémitsen meg, mert kiugrom az ablakon! Csak nem
maga mérgezte meg a Sándort?</p>
<p>A leány némán bólinta a fejével.</p>
<p>– Hát mi a ménküért tette?</p>
<p>– Olyan kegyetlen volt hozzám; aztán egy czigány asszony
elhitette velem, hogy ha ezt a borába áztatom, engedelmes lesz
hozzám.</p>
<p>– Itt van ni! Canis tota mater leányai. Czigányasszonyokkal kell
nektek trafikálni, úgy-e? Iskolába nem jártok, a hol a rektor a
mérges növényeket megismerteti, hanem a czigányasszonytól tanultok.
Már most szép engedelmessé tetted a legényedet!</p>
<p>Mérgében tegezni kezdte a leányt.</p>
<p>– Meghal? kérdezé az rimánkodó tekintettel.</p>
<p>– Az kellene neked még, hogy meghaljon! Nem olyan fusermódra van
annak a testéhez férczelve a lelke.</p>
<p>– Hát megél? A leány a vigasztaló szóra oda térdelt a doktor
lábához, s megragadva annak a kezét, össze-vissza csókolá.</p>
<p>– Ne csókolgasd az én kezemet; csupa mustárkovász, feldagad tőle
a szád.</p>
<p>Hát akkor aztán a lábait csókolta. S hogy a doktor azt sem
engedte, akkor meg a lába nyomát csókolta: azokat a sáros
lábnyomokat a tégla padlón csókolta azokkal a szép piros
ajkaival.</p>
<p>– No hát álljon fel és beszéljen okosan. Elhozta a kávét? Meg
van pörkölve? Meg is őrölve már? Ez jól van. <span class=
"pagenum"><a name="Page_49" id="Page_49">-49-</a></span> Addig is,
a míg a doktor eljön, ezt kell itatni a beteggel. Jó volt, hogy
megmondta nekem, miféle méreggel lett megetetve a legény. Mert most
már tudom, hogy mi annak az ellenszere. Hanem most már aztán azt
mondom ám magának édes lelkem, hogy vegye nyakába a világot izibe s
úgy eltünjön erről a vidékről, hogy nyomára se találjanak, mert a
mit maga elkövetett, az kriminálitás: azt a főorvos fel fogja
jelenteni; biró elé, törvényszék elé kerül a dolog. Hát csak
fusson, a merre a világnak nincsen szája.</p>
<p>– Nem futok én! szólt a leány, letörülve a kötényével a könyeit.
Hát itt a nyakam, vágják el; többet nem tehetnek. Ha vétettem,
büntessenek érte, a hogy igazság. De én innen el nem megyek. Ez a
nyögés, a mit az ajtón keresztül hallok, jobban megköt engem,
mintha kezem lábam békóba volna verve. Engedje meg doktor úr, az
Istenre kérem, hadd legyek mellette, hadd ápoljam, hadd borogassam
a fejét, hadd igazgassam a feje alját, hadd törülgessem az izzadó
arczát.</p>
<p>– Ugyan mit gondol? Hisz akkor engem egyenesen a bolondok házába
csuknak, ha én magára a méregkeverőre bizom az ápolását a
megmérgezettnek.</p>
<p>A leány arcza kimondhatatlan fájdalomra nyult meg e kegyetlen
mondásnál.</p>
<p>– Hát doktor úr is azt hiszi, hogy rossz vagyok?</p>
<p>Azzal félretekintett, meglátta az ablakhidján azt a büntanu
méreggyökeret, hirtelen kezébe kapta s mielőtt a doktor
megakadályozhatta volna, a szájába dugta az emberfő forma
végével.</p>
<p>– No no, Klárika! Ne bolonduljon azzal a nadragulyával! Meg ne
rágja! Vegye ki a szájából. Adja ide. Inkább megengedem, hogy
odamenjen a beteghez. De az nem magának való; előre megmondom. Az
ilyen kinlódást gyönge szivü ember el nem tudja nézni.</p>
<p>– Tudom jól. A famulus az uton elmondott mindent. Alig ismerni
rá, úgy elváltozott az arcza. A szép piros <span class=
"pagenum"><a name="Page_50" id="Page_50">-50-</a></span> szine
helyén szederjes foltok ütöttek ki rajta; szép fehér homlokán
halálszeplők vannak, az orczája fénylik hideg veritéktől; két szeme
karikára felnyitva olyan meredt, mintha üvegből volna, ajkait
összekummva tartja, s ha felnyitja tajtékzanak és a mellett nyög,
erőltet, csikorgatja a fogait s karjait fesziti, derekát hátratöri,
hogy azt látni, hallani gyötrelem. De hát legyen ez az én
büntetésem! Hadd legyenek az ő nyögései, nyavalygásai éles kések, a
mik a szivemen keresztül járnak. Ha nem látom a szememmel, ha nem
hallom a fülemmel, jobban látom, jobban hallom, mintha igazán ott
volnék.</p>
<p>– No, jól van. Próbálja meg! Ha elég erős a szive hozzá. Magára
bizom a kávésmasinát: főzze benne a feketét egyremásra. De ha sirva
fakad, kilököm az ajtón.</p>
<p>Azzal kinyitá előtte az ajtót s bebocsátá.</p>
<p>A leány, a mint megpillantá az ágyon fekvő kedvesét, kék zöld
lett a világ a szemei előtt. Mivé lett a deli legény, a mióta tőle
elvált: egy mesemondás idő alatt! Kín volt látni. Kín volt a látást
kiállni.</p>
<p>A doktor behívta a famulust is.</p>
<p>A leány a kávéfőzés mellett elfojtotta a zokogást s ha egyszer
kitört a hangja s a doktor szemrehányólag tekintett rá: ráfogta,
hogy csuklott.</p>
<p>A két férfi mustárkovászt tapasztott a beteg lábikráira.</p>
<p>– No, most jőjjön azzal a kávéval. A szájába kell tölteni.</p>
<p>Nagy teketóriával járt az! A két férfinak teljes erejével
kellett szétfeszíteni a legény dermeteg karjait, hogy ne
hánykolódjék.</p>
<p>– No Klárika; most nyissa fel neki a száját. Jajh, nem megy az
úgy! Ezt a vésőt kell a fogai közé dugni s azzal szétfesziteni. Ne
féljen, nem nyeli az le: úgy szorítja a vasat, mint a
harapófogó.</p>
<p>Megtette azt is.</p>
<p>– No, most szép csöndesen töltse át a masina csövével a kávét a
fogai közt. No látja? Maga ügyes leány. Berekomendálom a
mizeriekhez betegápolónénak. <span class="pagenum"><a name=
"Page_51" id="Page_51">-51-</a></span></p>
<p>A leány arcza mosolygott; a szive meg akart szakadni.</p>
<p>– Csak ezekkel a szemekkel ne nézne így rám.</p>
<p>– Az fáj legjobban, úgy-e? az a két meredt szem? Magam is azt
tartom.</p>
<p>Valami kevés enyhülés állt be a betegnél: tán az ellenszer
hatásától. A kinos nyögése alább hagyott, a tagjaiba állt görcs
mulni kezdett. De a homloka égett, olyan volt, mint a tüz.</p>
<p>A doktor utasítást adott a leánynak, hogy mint kell a hidegvizes
kendőt kifacsarni s a szenvedő fejére tenni; meddig rajtahagyni s
ujjal felváltani. Megfogadta: úgy tett.</p>
<p>– No látom, hogy erős szive van.</p>
<p>Meg is jött annak a jutalma.</p>
<p>Az az öröm, hogy egyszer csak a szenvedő lehunyta a két szeme
pilláit, megszünt olyan rémségesen nézni nagy fekete karika
szemeivel.</p>
<p>Később az is megjött, hogy a száját felnyitotta: nem kellett már
erővel szétfeszíteni összeszorított fogsorait.</p>
<p>Talán a gyorsan alkalmazott ellenszer segitett? Talán nem is
volt olyan erős adag a méreg, melyet bevett? Mire a főorvos kijött
a városból, már sokat enyhült a baj. Az állatorvos, meg a főorvos
diákul beszélt egymással, a leány nem érthette, hogy mit, de az
ösztöne rávezette, hogy ő róla is beszélnek.</p>
<p>A főorvos aztán még rendelt egyetmást s egyuttal megirta a
«visum repertum»-ot s aztán haladéktalanul kocsira ült s visszatért
a városba.</p>
<p>Jövet egy zsandárt hozott magával a bakon: a zsandár itt
maradt.</p>
<p>Nyomban a főorvos eltávozta után gördült be az udvarra egy másik
kocsi. Azon a hortobágyi csárdás jött. Követelte a doktoron a
leányát.</p>
<p>– Csak lassan lármázzunk nemzetes úr. A kisasszony vizsgálati
fogságban van. Látja ott a zsandárt?</p>
<p>– Mindig mondtam én, hogy bolondok a leányok; ha <span class=
"pagenum"><a name="Page_52" id="Page_52">-52-</a></span> egyszer az
eszük elmegy. – Nekem «se ingem se gallérom».</p>
<p>Azzal szép flegmával visszakocsikázott.</p>
<h2>V.</h2>
<p>Egész éjjel mellette volt a leány. Senkinek sem engedte át a
helyét a beteg ágya mellett.</p>
<p>Pedig a mult éjjelt is átvirrasztá.</p>
<p>Nem így!</p>
<p>Ez a penitenczia érte…</p>
<p>El-elbólintott a széken ülve a nagy álmosságtól, de egy nyögése
a betegnek rögtön felébreszté; valahányszor annak a fejére hideg
borogatást tett, a saját szemeit is megmosta, hogy ébren
maradjanak.</p>
<p>Az első kakaskukoritásnál aztán megszállta a bajfordító álom a
beteg idegeit. Kiegyenesedett s szép egyenletesen horkolni
kezdett.</p>
<p>Először azt hitte a leány, hogy az halálhörgés és megijedt tőle,
hanem aztán nagyon megörült neki. Ez becsületes jófajta horkolás.
Csak az egészséges ember tud horkolni. S ezzel a horkolással
egyuttal gondoskodik róla, hogy a másik ébren maradjon.</p>
<p>A míg a kakas másodikat kukoritott, jó verset aludt.</p>
<p>A beteg arra fölneszelt és nagyot ásitott.</p>
<p>Hála az égnek! Már ásitani is tud.</p>
<p>Ekkor már megszüntek a görcsök. Tudják azt mindazok, a kik az
idegeik zsarnoksága alatt szenvednek, micsoda nagy lutrinyeremény
egy olyan egészséges ásitás a görcsök után!</p>
<p>A leány ismét akart neki kávét adni: a legény félrekapta a
fejét, s azt motyogta, hogy «vizet».</p>
<p>A leány átkopogtatott a doktorhoz, a ki a szomszédszobában
aludt, megkérdezve, hogy szabad-e a betegnek vizet adni? azt kér.
<span class="pagenum"><a name="Page_53" id=
"Page_53">-53-</a></span></p>
<p>Erre a doktor fölkelt s kijött slafrokban, papucsban, maga
akarta megnézni a beteget.</p>
<p>Meg volt elégedve az állapotjával.</p>
<p>– Jól megy a dolog. Ha már szomjazik, az jó jel. Adhat neki
vizet, a mennyit csak kiván.</p>
<p>Megivott a beteg egy karafinával.</p>
<p>S akkor aztán elaludt csendesen.</p>
<p>Ezt bizony elnyomta a buzgóság – mondá a doktor. – No most már
maga is elmehet Klárika aludni: ott az ágya a gazdasszony
szobájában. Majd én nyitva hagyom az ajtót s vigyázok a
betegre.</p>
<p>A leány olyan szépen kérte.</p>
<p>– Hadd maradjak itten. Lehajtom a fejem az asztalra: úgy alszom
egy szikrát.</p>
<p>Hát ráhagyták.</p>
<p>Egyszer aztán arra riadt fel a leány, hogy már világos van, a
verebek csiripelnek az ablak előtt.</p>
<p>A beteg legény most már nemcsak aludt, hanem álmodott is.</p>
<p>Nyitva volt a szája, valamit motyogott. Valamin nevetett.</p>
<p>Fel-felnyitotta a szempilláit; de az nagy erejébe kerülhetett:
meg-meg leragadtak. Az ajkai szárazon, epedten nyiladoztak.</p>
<p>– Adjak vizet? suttogá a leány.</p>
<p>– Ahán – lihegé a beteg, behunyt szemmel.</p>
<p>Odavitte hozzá a vizes palaczkot.</p>
<p>De annak nem volt annyi erő a karjában, a tenyerében, hogy azt a
vizes üveget a szájáig tudja emelni. Ennek a vasgyúrónak! Úgy
kellett megitatni; fejét föl kellett emelni.</p>
<p>Az alatt is aludt félig.</p>
<p>Mikor aztán a feje megint visszaesett a vánkosra, elkezdett
danolni, – talán csak folytatta a nótát, fennhangon, a mit álmában
elkezdett; a dévaj nótát:</p>
<div class="poem">
<div class="stanza"><span class="i0">«Hogy ne volna jó
világ?<br /></span> <span class="i0">Czigány leány, magyar leány,
mind virág!»<br /></span></div>
</div>
<p><span class="pagenum"><a name="Page_54" id=
"Page_54">-54-</a></span></p>
<h2>VI.</h2>
<p>Pár nap alatt talpra állt a legény.</p>
<p>Az ilyen pusztán nőtt «vasczövek» nem sokat gornyadozik, ha túl
van a bajon. Irtózik az ágytól. Harmadnap már jelentette a
doktornak, hogy ő be akar rukkolni a méneshez, a hol szolgálatban
áll.</p>
<p>– Várj csak, fiam Sándor, még egy cseppet. Egy kis diskurálása
van veled valakinek.</p>
<p>Az a valaki a vizsgálóbiró.</p>
<p>Harmadnapra a bejelentett eset után kijött a hivatalnok a
jegyzőjével, meg egy zsandárral a mátai telepre, megejteni a
törvényes vizsgálatot.</p>
<p>A vádlottat, a leányzót már kivallatták: szépen elmondott
mindent úgy, a hogy történt; semmit el nem tagadott; mentségére nem
mondott egyebet, mint hogy a Sándort olyan nagyon szerette s azt
akarta, hogy az is úgy szeresse őtet.</p>
<p>Ezt mind protokollumba vették már, alá is volt irva. Hátra volt
a gyilkos méregkeverőnek a szembesitése az áldozatával, a mi
azonnal foganatba vétetett, a mint az a jártányi erejét
visszakapta.</p>
<p>A csikós ez egész idő alatt elő sem hozta a doktor előtt a leány
nevét. Úgy tett, mintha nem is tudna róla, hogy az itt van, hogy az
őt ápolta. A mint a legény eszméletét visszanyerte, a leány nem
mutatta magát előtte többé.</p>
<p>A szembesítést megelőzőleg a biró felolvastatá a leány előtt a
vallomását, a mit az ujból megerősitett, egy szót sem igazitott
rajta.</p>
<p>Ekkor aztán elővezették a Decsi Sándort.</p>
<p>A csikósbojtár, a mint belépett a szobába, elkezdett szerepet
játszani: kicsinált szerepet.</p>
<p>Mintha csak a szinpadi csikósoktól tanulta volna a hetvenkedést,
úgy betyárkodott. Csak úgy félválról hányta oda a Beczirkernek,
arra a kérdésére, hogy mi a neve: <span class="pagenum"><a name=
"Page_55" id="Page_55">-55-</a></span></p>
<p>– Decsi Sándor az én becsületes nevem! Nem vétettem én senkinek.
Nem loptam én semmit, hogy engem zsandárokkal kisérjenek ide! Nem
is tartozom én a czibil elé: mert én még a császár katonája vagyok!
Ha van valakinek keresete rajtam, állítsanak a regement auditor
elé: annak megfelelek.</p>
<p>A biró hidegvérrel csititá a legényt.</p>
<p>– Csak csendesen, ifjú ember. Nem terheli önt semmi vád. Csupán
felvilágosításokat kivánunk nyerni egy önt érdeklő ügyben, s azt
czélozza a jelen vizsgálat. Mondja meg ön, mikor volt ön legutóbb a
hortobágyi csárda ivószobájában?</p>
<p>– Megmondhatom egész akkurátossággal; mi titkolni való rajta!
Hanem előbb az a zsandár menjen el innen a hátam mögül; mert ha
hozzám talál érni, csiklandós vagyok, úgy nyakon találom teremteni,
hogy…</p>
<p>– No, no, no! Csak lassan ifjú vér. A zsandár nem önt őrzi. Hát
mondja csak, mikor volt látogatóban a Klári kisasszonynál, a mikor
az önnek borral szolgált?</p>
<p>– Hát megmondhatom, ha jól föltekerem az eszemet. Hát
legutoljára voltam a hortobágyi csárdában tavaly, Dömötör napján, a
mikor a juhászokat fogadják; akkor elvittek katonának; azóta
tájékára sem voltam.</p>
<p>– Sándor! kiálta közbe a leány.</p>
<p>– Hát Sándor vagyok. Annak kereszteltek.</p>
<p>A biró kérdezé:</p>
<p>– Hát ezelőtt három nappal nem volt ön a hortobágyi csárdában, a
mikor a csapláros leány önnek a bort adta, melybe mandragóra volt
keverve, a mitől ön olyan nagy beteg lett?</p>
<p>– Én nem voltam a hortobágyi csárdában, s nem láttam a Klári
leányasszonyt – van félesztendeje, nemhogy a borából ittam
volna.</p>
<p>– Sándor! – Te hazudsz? – Én értem? kiálta fel a leány.</p>
<p>A biró boszus lett. <span class="pagenum"><a name="Page_56" id=
"Page_56">-56-</a></span></p>
<p>– Ne akarja ön félrevezetni a biróságot az eltagadással. A leány
már mindent bevallott: hogy ő itatta meg önnel a mandragóra
gyökérrel megmérgezett bort.</p>
<p>– Hát akkor a leányzó hazudott.</p>
<p>– De már mi oka volna a leánynak egy oly bünmerényletet költeni
magára, a mi a legsulyosabb büntetést vonja maga után?</p>
<p>– Hát hogy mi oka volna? Az, hogy olyan a leány, hogy mikor
rájön a «jó órája», olyankor se lát, se hall, hanem félrebeszél. Az
a vitája a Klári leányasszonynak ellenem, hogy a szemeink nem
találkoznak össze. Azért vádolja be itt most magát, hogy engem
rákényszeritsen vele, hogy az ő iránta való szánakozásból valljam
ki, hogy kinél voltam hát, a más szép leányánál, a lelkemet
vesztegetni, a szivemet gyógyitgatni, a ki aztán azt a bóditót
megitatta velem? De hát azt, ha akarom, megmondom; ha nem akarom,
nem mondom meg. Az a bosszuja, hogy «nem» voltam ő nála, hogy felé
sem mentem, mikor hazakerültem a katonaságból fellábbal. (Értsd
«Verlaub»).</p>
<p>Ettől a szótól egész sárkánynyá lett a leány.</p>
<p>– Sándor! Te soha sem hazudtál életedben! Mi lett veled? A mikor
egy hazug szóval, a mit a szájadba rágtak, megmenthetted volna
magad a katonáskodástól, nem tudtad kimondani! Most eltagadod, hogy
nálam voltál negyednapja? Hát ezt a fésüt ki hozta nekem, a mire a
hajam fel van tüzve?</p>
<p>A csikós gunyos nevetéssel veté oda:</p>
<p>– A kisasszony tudja jobban «mi» volt az oka, «ki» volt az oka,
hogy a haját fésüre feltüzte?</p>
<p>– Sándor! Ez nem igazság! Azt nem bánom, ha a bünömért a
pellengérre kötnek, ha kikorbácsolnak. Itt van a fejem, vágják le,
nem bánom. Csak azt ne mondd, hogy soha nem kellettem neked, hogy
nem jöttél hozzám, mert az rosszabb a halálnál.</p>
<p>A biró méregbe jött.</p>
<p>– Ezer mennykő! Végezzék el önök a szerelmes vitájukat
<span class="pagenum"><a name="Page_57" id=
"Page_57">-57-</a></span> egymás között; de én nekem meg kell
tudnom, hogy a hol egy flagrans mérgezési eset fordult elő, ki volt
a mérgező?</p>
<p>– No felelj rá! kiálta a leány, lángoló arczczal. Erre felelj
meg!</p>
<p>– Hát ha olyan nagyon firtatják, Isten neki: faköröszt! Azt is
megmondhatom. Az ohati pusztában találkoztam egy sátorozó czigány
familiával. Gyönyörü szép, bogárszemü leány állt a sátor előtt.
Megszólított, behitt. Malaczot sütöttek. Ott mulattam velük. Ittam
a borukból. Mindjárt éreztem, hogy valami keserű ize van. Hanem a
czigányleány csókja édes volt, elfelejtette velem.</p>
<p>– Hazudsz! Hazudsz! Hazudsz! kiáltott a leány. Most gondoltad ki
ezt a mesét!</p>
<p>A bojtárlegény pedig dévajul nevetett. Jobb kezével a tarkójához
kapott, a másikkal füttyeket hányva a levegőbe, elkezdé dudolni
«azt» a nótát:</p>
<div class="poem">
<div class="stanza"><span class="i0">«Hogy ne volna jó
világ?<br /></span> <span class="i0">Czigány leány, magyar leány,
mind virág!»<br /></span></div>
</div>
<p>Nem «most» gondolta ki ezt a mesét; hanem még azon a kinos
éjszakán, a mikor a «sárga rózsa» igazgatta a feje alját,
borongatta a homlokát. Azzal a fájó fejével gondolta ki ezt a mesét
a hűtlen szeretőjének a megmentésére.</p>
<p>A biró bosszusan ütött az öklével az asztalra.</p>
<p>– Ne csináljatok nekem itten komédiát!</p>
<p>Erre aztán komoly poziturába vágta magát a bojtár.</p>
<p>– Én, tekintetes uram, nem csinálok komédiát. Arra a mit
mondtam, hogy az igaz, megesküszöm az egy élő Istenre.</p>
<p>S felemelte a három ujját a magasra.</p>
<p>– Nem! Nem! Nem esküszöl! kiabált a leány. A lelked üdvösségét
el nem rontod!</p>
<p>– Vigyen benneteket az ördög! Bolondok vagytok mind a ketten. –
Mondá ki az itéletet a biró. – Jegyző úr, irja be a bojtár
vallomását a czigányleányról: a ki a <span class="pagenum"><a name=
"Page_58" id="Page_58">-58-</a></span> bün elkövetésével
vádoltatik. Keresse a rendőrség: hova lett? Ez az ő dolguk. Önök
pedig, elmehetnek. Ha szüksége forog fenn, majd behivatnak».</p>
<p>Ezzel a leányt szabadon bocsáták; egy kis atyai dorgálás
kompetált neki, azt megkapta.</p>
<p>A legénynek még hátra kellett maradni, hogy a vallomásról
felvett jegyzőkönyvet meghallgassa és aláirja.</p>
<p>A leány megvárta a legényt a folyosón, a mig kijön. A paripája
oda volt már kötve az akáczfához.</p>
<p>A bojtár előbb átment a doktorhoz, megköszönni a hűséges
ápolást.</p>
<p>A doktor is jelen volt a vallatásnál, mint hivatalos tanu;
mindent hallott.</p>
<p>– No Sándor! Mondá a legénynek, mikor átestek a hálálkodáson: én
már sok hires szinészt láttam a theátrumban; de ilyen jól nem
játszotta a betyárt egy se, mint te.</p>
<p>– Hát nem jól tettem? Kérdezé a legény komolyan.</p>
<p>– Becsületes fiú vagy Sándor. Jól tetted. Adj egy jó szót a
leánynak, ha találkozol vele. Nem tudta a jámbor, hogy rosszat
cselekszik.</p>
<p>– Én nem haragszom rá. Az Isten áldja meg a doktor urat a sok
jóságáért.</p>
<p>Mikor kilépett a folyosóra, a leány utját állta: megfogta a
kezét.</p>
<p>– Sándor! Mit tettél magaddal? Kárhozatra adtad a lelkedet!
Hamisan esküdtél, hazug mesét mondtál, azért, hogy engem
megszabadits. Eltagadtad azt, hogy valaha szerettél: azért, hogy a
testem meg ne korbácsolják, karcsu nyakam a bitófa alatt le ne
vágják. Ugyan miért tetted ezt?</p>
<p>– Hát az az én dolgom. Annyit mondok neked, hogy a mai naptól
fogva kettőnk közül az egyiket lenézem, utálom. Ne fakadj sirva.
Nem te vagy az az egyik. Nem tudok többet a szemedbe nézni; mert
magamat látom meg benne. Annyit sem érek már, mint ez a fületlen
<span class="pagenum"><a name="Page_59" id=
"Page_59">-59-</a></span> pityke, a mi a lajbimról leszakadt. Az
Isten áldjon meg. Azzal fölveté magát a paripájára: eloldotta az
ákáczfától s elrobogott a pusztába.</p>
<p>A leány nézett, nézett, csak nézett utána, mig a könyeitől a két
szeme el nem homályosult, akkor aztán fölkereste azt a földre
dobott fületlen gombot s eldugta a keblébe.</p>
<h2>VII.</h2>
<p>Csakugyan megesett az az eset, a mire a számadó számított, hogy
a mire a tehéncsordával eljutottak a polgári révhez, nem lehetett a
vizen átkelni. A Tisza, a Sajó, a Hernád mind egyszerre megáradt.
Akkora volt a víz, hogy a hidláb padlóját mosta. A kompot kihuzták
a szárazra s oda kötözték a part melletti fűzfákhoz. A hömpölygő
iszapos ár gyökerestől kimosott fákat hozott magával. Vadkacsa,
buvár, kárakatona lubiczkolt seregestől az özönvízben: ilyenkor nem
félnek a vadásztól.</p>
<p>Pedig nagy baj volt, hogy megszakadt a közlekedés: nem csak a
herczegi tehenekre nézve, hanem sokkal inkább azokra a vásárosokra
nézve, a kik Debreczenből, Ujvárosból az ónodi vásárra igyekeztek s
a kiknek a szekerei mind ott álltak a szabad ég alatt a latyakban:
a gazdáik a révház egyetlen korcsma-szobájában keseregtek.</p>
<p>Lacza Ferkó elindult szénát vásárolni a csorda számára; megvett
egy egész kalangyát.</p>
<p>– Itt süthetjük a makkot három álló napig!</p>
<p>Az volt a szerencse, hogy a vásárosok között volt egy
pecsenyesütőnő is, a ki hozta magával a rengeteg vaskondért, meg a
frissen vágott sertéshust. Az ott mindjárt vásárt üthetett a
portékájával; laczikonyhát rögtönözve egy kukoriczaszárból
összerakott sátor alatt. Tüzelőfát nem kellett pénzen venni: azt
hozott a Tisza. Bora volt a révkorcsmárosnak; karczos, de ha nincs
jobb, akkor jó. Külömben minden magyar ember hord magával kulacsot,
elemózsinás tarisznyát, mikor utra adja a fejét. <span class=
"pagenum"><a name="Page_60" id="Page_60">-60-</a></span></p>
<p>Igy aztán csak eltelik az idő, az ismerkedéssel.</p>
<p>A debreczeni csizmadia, meg a balmaz-ujvárosi cserzővarga már
régi ismerősök; a gubást mindenki «komám»-nak híja; a mézesbábos
extra asztalnál ül (azt hiszi, hogy ő külömb a többinél, azért,
mert veres galléros krispinben jár) hanem azért ő is beleszól a
diskurzusba. Később egy lókupecz is odavetődik; de annak csak állva
szabad bele beszélni: azért mert görbe orra van. Mikor a
gulyásbojtár bejön, annak is szorítanak helyet az asztalnál; a
gulyás tekintélyét még a városi ember is respektálja. A két morva
hajtsár kinn maradt a csordánál, azt strázsálja.</p>
<p>Még most csak csendesen eltrécselhetnek, mert nincs itt a
Pundorné ifjasszony: ha egyszer az megérkezik, akkor aztán nem jut
itt többet senki szóhoz. Annak a szekere azonban megrekedt valahol
a vendégmarasztó utban, mivel hogy egy kondiczióban jönnek a
sógorával az asztalossal. Ez tulipános ládákat visz az ónodi
vásárra, Pundorné ifjasszony pedig szappannal látja el a világot,
meg fagygyu gyertyával. Mikor a bojtár belépett, már úgy tele volt
pipálva a szoba, hogy alig látott a nagy füstben.</p>
<p>– Hát mondja csak komám, folytatja a csizmadia, a timárhoz
intézve szavait, kegyelmetek közelebb esnek a hortobágyi csárdához
ottan Ujvárosban, mint mink: hogyan történt annak a csikós
bojtárnak a megétetése a csárdás leánya által?</p>
<p>Ez a szó mintha csak a szivén lőtt volna keresztül a gulyás
bojtárnak.</p>
<p>– Hát a biz úgy történt, hogy a szép Klárika varjukörömmel
találta megpaprikázni a tokányt, a mit a Decsi Sándornak
főzött.</p>
<p>A mézesbábos közbe szólt:</p>
<p>– Én pedig úgy tudom, hogy a méhserbe tett gebulát, a mivel a
halakat szokták elbódítani.</p>
<p>– No már az úr jobban tudja! Mert aranyláncz van az óráján! Hisz
onnan vitték el, Ujvárosból a regement <span class=
"pagenum"><a name="Page_61" id="Page_61">-61-</a></span> felcsert,
a kimult csikóst felbonczolni: meg is találta a belsejében a
varjukörmöket. Eltették spirituszba. Az fog a törvényszéknél
tanuskodni.</p>
<p>– Az úr már meg is ölte a csikóst. Hisz nem halt az meg a
méregtől, csak megbolondult: felküldték Budára, ott kifurják a
fejét, mert mind oda ment a méregnek az ereje.</p>
<p>– Ahun van ni! Elküldték Budára! El bizony «földvárra» «deszkát
árulni». Hisz a feleségem beszélt maga a csináltvirág-készítőnével,
a ki a Decsi Sándor szemfödelére csinálta a bokrétákat. Az már csak
szent!</p>
<p>– No, itt a Csikmákné asszonyom, a pecsenyesütőné; az egy nappal
későbben jött el Debreczenből, mint mink. Azt híjják be, az
bizonyosan tudja.</p>
<p>De a Csikmákné asszonyom csak az ablakon át adhatta be a
véleményét; mert a sistergő katlant nem hagyhatta el. Szerinte már
el is temették a megmérgezett csikóst: a debreczeni kántus énekelt
fölötte; a szénior el is bucsuztatta.</p>
<p>– Hát a leánynyal mi történt? kérdezték egyszerre hárman is.</p>
<p>– A leány pedig elszökött világgá. Elment a szeretőjével, egy
gulyásbojtárral, a kinek a tanácsára a csikóst megmérgezték s most
rablóbandát alakítanak együtt.</p>
<p>Ezt mind hallgatta csendesen a Lacza Ferkó.</p>
<p>– Mesebeszéd! Lirum-lárum! tromfolta le a mézesbábos. Nem jól
tetszik azt tudni Csikmákné asszonyomnak! Rögtön elfogták a leányt,
vasraverték, így hozták be zsandárok közt. A legényem ott volt,
mikor bekisérték a városházába.</p>
<p>A gulyásbojtár csak hallgatott, meg se moczczant.</p>
<p>Egyszerre jött nagy robajjal a sereghajtó, a fentemlített
Pundorné ifjasszony. Elől maga, nyomában meg a kocsis, meg a sógor,
a nagy utiládát czipelve.</p>
<p>Igazán udvarias az a magyar nyelv, hogy az ilyen alakot is, mint
a szappanosné, ifjasszonynak czímezi. <span class=
"pagenum"><a name="Page_62" id="Page_62">-62-</a></span></p>
<p>– No, megmondja mindjárt a Pundorné ifjasszony, hogy mi történt
a korcsmáros leánynyal, a ki a csikósbojtárt megétette?</p>
<p>– Elmondom, édes lelkem, csak hadd fujjam ki magamat egy kicsit.
(Azzal leült a nagy ládára: szék, lócza tönkre ment volna termete
alatt).</p>
<p>– No hát elfogták-e a szép Klárit, vagy világgá ment?</p>
<p>– Jajh, lelkem galambom! Törvényt is láttak már fölötte. Halálra
itélték, holnap teszik ki a siralomházba; holnapután kivégzik. Ma
érkezik meg a szegedi hóhér; ott fogadtak neki szállást a Fehér
lóban, mert a Bikában nem akartak neki kvártélyt adni, olyan igaz,
mint hogy itt ülök. Magától a Hauzknyektól tudom, a ki tőlem veszi
a gyertyát.</p>
<p>– Vajjon milyen halálnemével fogják kivégezni?</p>
<p>– Hát bizony megérdemelné s ha a régi igazság megvolna, úgy is
lenne, hogy borsószalmára tennék, megégetnék; de hát mostanában
csak fejét fogják venni. Mivel hogy nemes leány, az apja nemes
ember. A nemes embert nyakazni szokták.</p>
<p>– Ugyan hagyja el, ifjasszony! ellenkezék a mézeskalácsos. Adnak
is már mai nap valamit a nemességre! Igaz! 48 előtt, ha az ezüst
gombos mentémet fölvettem, engem is nemes embernek néztek, soha sem
kértek tőlem vámot a pesti hidon; de most már vehetem föl az
ezüstgombos mentémet…</p>
<p>– Ugyan ne szerencsétlenkedjék az úr az ezüstgombos mentéjével!
voná meg tőle a szót a gubás. Hadd beszélje el az ifjasszony, mit
hallott: mi volt az oka annak, hogy az a szép leány ilyen
gyilkosságra vetemedett?</p>
<p>– Jajh! Az még csak a czifra dolog! Abból még egy másik
gyilkosság is sült ki. Nem rég itt járt egy gazdag marhakupecz,
Morvaországból, teheneket vásárolni. Sok pénz volt nála. A szép
Klárika, meg a kincse a gulyásbojtár, összebeszéltek, a
marhakupeczet megölték, beledobták a Hortobágyba. A csikósbojtár, a
ki szintén szerelmes volt a leányba, rajta kapta őket. Ezért aztán
elébb megosztották <span class="pagenum"><a name="Page_63" id=
"Page_63">-63-</a></span> vele a rablott pénzt, azután pedig
megmérgezték, hogy láb alól eltegyék.</p>
<p>– Hát aztán a gulyásbojtárt nem fogták el? Kérdé fölgerjedve a
csizmadia.</p>
<p>– Fognák ám, ha tudnák! De az már azóta az óperenczián is tul
jár. Valamennyi zsandár mind azt hajszolja a pusztán. Kurrentálták
is már. Ki van ragasztva a személyleirása. Magam is olvastam. Száz
tallér van kitűzve a fejére, ha valaki élve elfogja. Én pedig jól
ismerem!</p>
<p>Ha most a Lacza Ferkó helyében a Decsi Sándor ült volna itten:
hát nagy derendóczia lett volna ebből. Csak úgy kinálkozik itten a
nagyhatásu szinpadi jelenet. Odavágni az ólmos bottal az asztalra,
kirugni a széket maga alól, aztán nagyot rikkantani: «Én vagyok az
a bojtár, a kit kurrentálnak! No hát kinek kell az a száz tallér a
fejemért?»</p>
<p>Arra aztán majd ugrott volna az egész hires társaság; ki le a
pinczébe, ki fel a kéménybe.</p>
<p>Hanem hát a gulyásnak nem az a természete. Ő már hazulról hozzá
van szokva az okos, óvatos politikához. A szarvasmarhánál
megtanulta, hogy ennek nem kell a szarvánál kereskedni.</p>
<p>Azt kérdezé, oda könyökölve az asztalra, az ifjasszonytól,
hogy:</p>
<p>– Hát aztán ráismert az ifjasszony csakugyan e személyleirás
után a gulyásbojtárra?</p>
<p>– Mán hogy rá ismertem-e? Hát hogy ne ismerném? Hisz én tőlem
szokta mindig vásárolni a szappant.</p>
<p>Erre a szóra a lókupecz is érvényesíteni akarta a maga
tudományát:</p>
<p>– Ugyan már, édes ifjasszony, minek volna a gulyásbojtárnak a
szappan? Hisz a gulyások mind kék inget gatyát viselnek, a minek
nem kell a szapulás, mert elébb zsirban kifőzik a vásznát.</p>
<p>– No! kotty belé, szilvalé! Majd megeczetőnek. Hát a szappant
csak szennyeshez használják, úgy-e? Hát a <span class=
"pagenum"><a name="Page_64" id="Page_64">-64-</a></span> gulyás nem
szokott borotválkozni? Talán a gulyás is olyan hosszu szakállt
visel, mint a zsidó kupeczek?</p>
<p>Az egész társaság nevetett a letromfolt közbeszóló rovására.</p>
<p>– Hát kellett ez nekem? dörmögé a lócsiszár.</p>
<p>A gulyás bojtár ismét nyugodt hangon kérdezé a
szappanosnétól.</p>
<p>– Nem tudja a nevét, édes ifjasszony, annak a gulyás
bojtárnak?</p>
<p>– Dehogy is nem tudom! Csakhogy épen nem látom kimondani. Hiszen
olyan jól ismerem, mint az édes magzatomat. A nyelvem hegyén van a
neve…</p>
<p>– Nem «Lacza Ferkónak» hivják?</p>
<p>– Az! az! Lacza Ferkó! Verje meg a szösz! Most vette ki a
számból. Talán maga is ismeri?</p>
<p>És a bojtár még most sem állott elő vele, hogy úgy ismeri, mint
az édes apja egyetlenegy fiát, hanem nagy nyugodtan kiverte a
pipáját a tenyerébe; ujra megtöltötte, azután felkelt, a furkós
botját odatámasztotta a szalmaszékhez, annak a jeléül, hogy az a
szék el van foglalva, valaki rá ne üljön s azzal az asztal közepén
égő egyetlen gyertyánál rágyujtott és kiment az ivószobából.</p>
<p>A benmaradtak megtették rá az észrevételeiket.</p>
<p>– No ennek az embernek nagy kő nyomja a hátát.</p>
<p>– Nekem a szeme járása sem tetszik.</p>
<p>– Ez alighanem tud valamit a csikósbojtár meggyilkolásáról.</p>
<p>A lókupeczet megint oda vitte a büne, hogy beleártsa magát az
értekezésbe.</p>
<p>– Tisztelt uraim és asszonyságaim: én csak azon alázatos
észrevételemnek akarok kifejezést adni, hogy én tegnap délután
voltam az ohati pusztán, lovakat vásárolni és én ott láttam a
meggyilkolt, megmérgezett Decsi Sándort; olyan ép, egészséges mint
a piros alma: ő fogta ki nekem a ménesből a csikókat pányvával.
Olyan igaz, a hogy élek. <span class="pagenum"><a name="Page_65"
id="Page_65">-65-</a></span></p>
<p>– Aujnye! Ilyen olyan adta! Még itt mindnyájunkat meg akar
hazudtolni? Förmedt fel rá az egész társaság. Azzal csipd meg, fogd
meg. Nyakon fogták, kilökték az ivószobából.</p>
<p>A kiakolbólitott pasasér, begyürt kalapját kiegyengetve,
ógott-mógott, levonva az esetből a konzekvencziákat.</p>
<p>– Hát kellett ez nekem? Mire való a zsidónak az igazmondás?</p>
<p>A gulyásbojtár pedig kiment a tehéncsordához s valahogy
megértette a morva hajtsárokkal, hogy felváltva bemehetnek az
ivószobába egy pohár bort inni. Ott a széke, a mellé támasztott
bottal; ő addig a teheneket őrzi.</p>
<p>S az őrzés közben felvett egy darab árva tőzeget a mezőről s a
szüre ujjába ereszté. Vajjon mit akarhat vele?</p>
<h2>VIII.</h2>
<p>Az a szerencse, hogy senki sem tudja – a Hortobágyon kívül, –
hogy mi az az «árva tőzeg», a mit a mezőről szednek? Annyi
bizonyos, hogy nem gyöngyvirág. Ez a pusztai pásztoroknak az
egyedüli tüzelő szere. Afféle zoologikus turfa.</p>
<p>Emlékezünk arra az adomára, mely szerint egy magyar földesúr, a
kinek a szabadságharcz után tanácsos volt a külföldre kivonulni,
ideiglenes menedék helyéül a szabad Helvecziát választotta. De csak
nem tudta megszokni azokat a nagy, magas hegyeket. Estenden hát,
mikor a szobájába bezárkózott, elővett egy darab árva tőzeget, a
mit a tehén-legelőn szedett fel s azt a kandalló párkányára téve,
meggyujtotta. Akkor aztán, a két szemét behunyva, ennek a füstölő
szernek az arómás illatától, odaképzelé magát a nagy alföldi
sikságra, a kolompoló nyájak, gulyák közé s hozzá álmodta a többit,
a mi után a lelke vágyott…</p>
<p>Hát ha már egy ilyen selyememberre is ekkora kábító hatása lehet
az árva tőzeg füstjének: hogy ne volna <span class=
"pagenum"><a name="Page_66" id="Page_66">-66-</a></span> elhihető
az a történet, a mit most fogok elmondani mingyárt.</p>
<p>A polgári révnél még két napot kellett rostokolni a
pasaséroknak, úgy harmadik éjfél tájon örvendezteté meg a
révészgazda a türelemből és élelemből kifogyott várakozókat, hogy a
Tisza nagyot esett. Holnap hajnalban már járható lesz a viz, a
kompot is helyretaszították már.</p>
<p>Nem is késtek azok, a kik szekérrel voltak, rögtön beszalajtatni
a kocsijaikat a hidlásba; jó szorosan egymás mellé; a lovakat
azután vitték be.</p>
<p>Később került a sor a szarvas barmokra. Azok is elfértek szüken.
Hátha szinházban volnának? ott még jobban kellene szoronganiok!</p>
<p>Legutóljára eresztették be a bikát, mert attól félt a közönség.
Azon tul aztán már csak a gulyásbojtár volt a lovával. A két morva
hajtsár a szekerek és a tehenek között foglalt helyet.</p>
<p>De még nem lehetett elindulni; mert az átvádoló kötél nagyon
megfeszült, úgy hogy alig lehetett elérni; meg kellett várni, míg
egy kicsit megereszkedik a napsütéstől: csak úgy füstölgött.</p>
<p>Hogy addig is hiába ne teljen az idő, a gulyás indítványa
elfogadtatott, hogy a révészgazda készítsen paprikás halat. Egyéb
ennivaló már nem volt. Bogrács volt hozzá; hal is volt elég. Azt
lapáttal fogdosták a révészek a kopotyukból, a hol az áradat
hátrahagyta: kövér potykák, harcsák, meg kecsegék is. Azokat nagy
hirtelen megtisztogatták, feldarabolták s a bográcsba hányták. A
bogrács alatt tüzet raktak.</p>
<p>Meg lett volna az is; de most az a kérdés, hogy «kinél van
paprika?»</p>
<p>Hát hiszen paprika minden rendes magaviseletü magyar embernél
szokott lenni a tarisznyában: csakhogy három napi kontumáczia alatt
nincs az a paprika, a mi el ne fogyjon. A nélkül pedig nincs
halászlé!</p>
<p>– No nálam van! szólalt meg a gulyás bojtár s elő vett
<span class="pagenum"><a name="Page_67" id=
"Page_67">-67-</a></span> egy fadobozt a szüre ujjából. Látszik,
hogy előrevigyázó férfiu; megtartotta végső szükségre a maga
paprikáját s ezzel megszabadítójává lett az egész utazó
frekvencziának.</p>
<p>A bogrács azonban a kompnak a tulsó végében volt elhelyezve. A
gulyáslegénynek ennélfogva a komp kámváján kellett végig lépdelni,
hogy odajusson, mert a szarvasmarhák közbeestek. Aztán meg a
paprikás dobozát nem is szivesen adja ki az ember a kezéből.</p>
<p>A míg aztán a révészgazda a halat a bográcsban megfüszerezte
ezzel a veres borssal, (a miről még Oken azt irta, hogy méreg, de
vannak olyan vad népek, a kik meg merik enni) az alatt a bojtár az
árva tőzeget odalopta a tüz közé a bogrács alatt.</p>
<p>– Ejnye de kozmás illata van annak a paprikás halnak! Jegyzé meg
a csizmadia, egy kis idő mulva.</p>
<p>– Nem is illat az már: hanem szagolmány! igazítá helyre a gubás
koma.</p>
<p>De még jobban felüté az orrát a szarvas állatoknak a kövér
illatu tőzegfüst. Elébb a bika kezdett el nyugtalankodni. Feltartá
az orrát, megrázta a nyakán a kolompot s nagyot bőgött, aztán meg
lesunyta a fejét, a farkát karikára felemelte s elkezdett
veszedelmesen dörmögni. Erre a teheneket is mind egyszerre
megcsipte a bogár: össze-vissza ficzánkoltak, bőgtek, egymás hátára
ágaskodtak s valamennyien a komp szélére tolakodtak.</p>
<p>– Jézus Mária, szent Anna! Légy a hajó oltalma! sikoltozott a
kövér szappanosné.</p>
<p>– Frissen üljön az ifjasszony a komp tulsó szélére, nyomja
helyre a hajót! Tréfálkozék a csizmadia.</p>
<p>De tréfán kívül! Valamennyi férfinak bele kellett kapaszkodni az
átjáró kötélbe, hogy a komp egyensulyát fenntartsák; miközben a
jármű tulsó széle erősen közeledett a víz szinéhez.</p>
<p>Egyszer aztán nagyot mordult a bika s egy hatalmas szökéssel
kiugrott a kompból a vízbe. S arra egy pár pillanat <span class=
"pagenum"><a name="Page_68" id="Page_68">-68-</a></span> alatt mind
átugrált a komp szélén a huszonnégy rideg marha.</p>
<p>A komp ekkor a Tisza közepén járhatott.</p>
<p>A szarvasbarmok usztak vissza az elhagyott part felé.</p>
<p>A két morva hajtsár kiabált a révészekre.</p>
<p>«Czurukk kéren, czurukk kéren!» azt akarták, hogy menjenek
vissza rögtön a komppal a megszökött marhák után.</p>
<p>– De ördögöt czurukk! kiabáltak a vásárosok. Nekünk át kell
mennünk. Igy is elkésünk már az ónodi vásárból.</p>
<p>– Nem kell óbégatni, legények; mondá nagy flegmával a
gulyásbojtár. Majd észretérítem én a lelkes állatokat.</p>
<p>S azzal felkapott a lovára, a komp szélére vezette a bejáráshoz
s azzal sarkantyúba kapva, keresztül ugratott vele a korláton, bele
a Tiszába.</p>
<p>«Majd utoléri a gulyás! Nem kell azt félteni!» biztatá a
csizmadia a kétségbeesett hajtsárokat.</p>
<p>Ellenkező véleményben volt a tulsó parton maradt lókupecz, a
kinek már nem jutott hely a lovaival, maga sem kivánta azokat
szerencséltetni ennyi szarvas állat között.</p>
<p>«De soha sem látják kentek azt a csordát többet! Üthetik annak a
nyomát bottal!» Kiabált a kompon utazók után.</p>
<p>«Már megint beszél az a Pilátus katonája. Förmedt fel a varga.
Hol van az a disznóláb? Hadd lüvöm meg vele.»</p>
<p>A marha csorda rézsut vonalban közeledett a hortobágyi part
felé, s a sekélyeshez érve, szépen kigázolt a szárazra. A bojtár
hátul maradt. Vizben gyorsabban halad az ökörféle, mint a ló.</p>
<p>A mint a bojtár is kikapott a partra, lekerité a nyakából a
karikás ostorát s nagyokat konditott vele.</p>
<p>«Ahán! Tériti már!» mondogatták a vásárosok, vigasztalásul a
hajtsároknak.</p>
<p>Az ostordurrogatás pedig a szarvasmarhának csak arra jó, hogy
még sebesebben szaladjon előre.</p>
<p>A kompon maradt utasoknak ez a marhavirtus bőséges <span class=
"pagenum"><a name="Page_69" id="Page_69">-69-</a></span> alkalmat
szolgáltatott az eszmecserére. A révészek hittel bizonyiták, hogy
ez nem első eset. Gyakran megszállja az «erkölcs» a Hortobágyról
elhozott párákat, hogy mikor a komp megindul alattuk, egyszerre
csak megrőkönyödnek, kiugrálnak a vizbe, kiusznak a partra, s
visszafutnak a pusztára.</p>
<p>– Az emberben is meg van az a hazaszeretet: bizonyitá a
mézeskalácsos, a ki már sok könyvet olvasott; azokból ismerte ezt a
nyavalyát.</p>
<p>– A bizony! magyarázá a szappanyosné: hazafutottak a tehenek,
mert otthon hagyták a kis borjuikat. Az volt a hibás, a ki
elválasztotta az édes szülőket a fiaiktól.</p>
<p>– No én mást érzek; mondá a csizmadia, a kinek hivatása az, hogy
skeptikus legyen. Sokszor hallottam én azt, hogy a ravasz betyárok,
mikor szét akarják zavarni a gulyát, azt cselekszik, hogy a
pipájukba kalapzsirt tesznek. Mikor annak a füstjét megérzi a
szarvas állat, egyszerre mind megvadul s szerte szét futamodik:
akkor aztán a futó betyár könnyen kiszakit belőle egy falkát.
Éreztem én az elébb ilyenforma büzt.</p>
<p>– Még sem futott el, komám, tőle. (Ezen aztán nevettek.)</p>
<p>– No megállj, gubás! Szálljunk csak ki a partra!</p>
<p>De épen nem találta a két morva hajtsár ezt a
marhaextemporizácziót se nevetni valónak, sem pedig állatismei
értekezésre alkalmasnak. Azok olyan lamentálást vittek véghez, mint
a kárvallott czigány.</p>
<p>Az öreg révész tudott tótul s megvigasztalá őket.</p>
<p>– Nem kell ugatnyi atyafiak. Nye styekát! Nem lopta el az a
gulyásbojtár a teheneiteket. Rendes ember az. Hiszen ott van a
süvege mellett a nagy réz, a két D. V. betüvel, a mi nem azt teszi
ám, hogy «Dugdel, Veddel», hanem azt hogy «Debreczen Városa». Nem
szabad annak a tehenekkel elszökni. Mire vissza kerülünk, mind ott
lesznek azok egy rakáson az állásban. Megkeriti azokat a bojtár.
Hisz a kutyája is vele ment, az is kiuszott. Majd <span class=
"pagenum"><a name="Page_70" id="Page_70">-70-</a></span> azután, ha
ujra beszállitjuk a csordát, a teheneket hármasával össze kell
kötözni; a bikát meg a szarvánál fogva a vaskarikához kell kötni,
igy aztán szépen átjönnek. Csak a révpénzt kell még egyszer
megfizetni.</p>
<p>… Jó másfél órába került, a mig a komp a tulsó partra átkelt, a
mig kirakodott, meg berakodott s aztán ismét visszatért az innenső
partra.</p>
<p>A hajtsárok futottak a dombon álló révházhoz s keresték a
tehéncsordát.</p>
<p>De biz azt nem látták sehol.</p>
<p>A lókupecz azt mondá, hogy a bőszült vadállatok nyargalvást
futottak arra a rekettyés felé! utánuk a gulyásbojtár, meg a kuvasz
kutyája, de csakhamar eltüntek a füzfák között. Nem tartották azok
magukat az országuthoz, hanem szaladtak szélmentében, valamennyinek
a szarva a föld felé forditva, a farka meg fenn a levegőben, mint
mikor a marhák bogárzanak.</p>
<p>Egy elkésett fazekas, tepsikkel megrakott szekerével jött onnan
Ujváros felől, az elregélte, hogy ő már ott valahol a Hortobágyon
találkozott egy csorda szarvasmarhával, a kik bömbölve loholtak a
zámi dombok irányában, utánuk egy lovas legény kutyával. Utba esett
a Hortobágy vize, abba beleugráltak, akkor aztán a nagy nádastól
nem lehetett többet látni, se csordát, se lovast.</p>
<p>A révész gazda oda fordult a két szájtátó hajtsárhoz.</p>
<p>– Most kee má ugatnyi atyafiak!</p>
<h2>IX.</h2>
<p>Az ohati puszta a «czifra ménes» legelője.</p>
<p>A karámtól, a puszta közepéről, egész a kerek égaljáig nem látni
mást, mint legelő lovat. Van ott mindenféle szinü, a milyent csak a
magyar nyelv gazdagsága képes kifejezni: pej, szürke, fekete, hóka,
kesely, almás, babos, szeplős, rézderes, vasderes, sárga, fakó, még
fehér is (a mi ritkaság fiatal csikóban). Bizonyosan ezért a tarka
<span class="pagenum"><a name="Page_71" id=
"Page_71">-71-</a></span> vegyületért hiják «czifra» ménesnek. A
«nemes» ménes megint más! Ott csak egy fajta, egy szinü ló van.</p>
<p>Debreczen városa valamennyi lótartó gazdájának a kanczái mind
ide vannak kicsapva. Nem is látnak azok istállót télen, nyáron;
csak a szaporulatról számol be évenkint egyszer a
számadó-csikós.</p>
<p>Itt növekednek fel azok a jó homokjáró lovak, a mikért messze
földről eljönnek vásárra, mert nem minden ló válik be a homokos
uton, a hegyi ló kiáll, ha az alföldi utat megkóstolja.</p>
<p>Egyes csoportokban szétszórva látni őket a vezérmén körül,
szorgalmasan legelészve. A ló mindig eszik. Azt mondják a diákos
emberek, hogy még Jupiter átkozta meg a lovat, mikor Minerva
megteremtette, azzal az átokkal, hogy mindig egyék, soha jól ne
lakjék.</p>
<p>Négy, öt csikósbojtár őrzi lóháton az ezernyi szilaj paripát,
karikás ostorral téritve meg az elkalandozókat.</p>
<p>A tanyán minden azonmódon van, ahogy a gulyánál, a karám, a
vasaló, a szélfogó és a csordakut: csakhogy itt nincsen se taligás,
se árva tőzeg, se őriző komondor, a szilaj mén nem tűri a kutyafajt
maga körül, akár kuvasz, akár farkas: agyonrugja.</p>
<p>Mikor a dél közeledik, a szerteszét legelésző csoportok kezdenek
a nagy kut felé huzódni.</p>
<p>Két szekér közeledik a karám felé a hortobágyi nagy híd
felől.</p>
<p>A számadó csikós, tömzsi, vállas, csontos öreg ember, szeme elé
tartva a tenyerét ernyőnek, messziről ráismer a jövevényekre – a
lovaikról.</p>
<p>– Az a Kádár Mihály uram, az egyik, a másik meg a Pelikán
kupecz. – Tudtam előre, hogy ma megtisztelnek, a mint a
kalendáriumba benéztem.</p>
<p>– Hát az is meg van irva a kalendáriumban? Kérdi kötekedve a
Sándor bojtár.</p>
<p>– Meg hát, szógám. Benne van a Csáthy uram kalendáriumában
minden; nem hiába épitett ő kegyelme <span class="pagenum"><a name=
"Page_72" id="Page_72">-72-</a></span> ABC-bül csárdát. Vasárnap
lesz ónodi baromvásár; oda a Pelikánnak lovakat kell vinni.</p>
<p>Helyes volt az asztronomia. Csakugyan lovak végett jöttek. Kádár
Mihály uram az eladó, Pelikán Samu pedig a vevő.</p>
<p>Kádár Mihály uramat bizonyosan mindnyájan ismerjük. Szép kerek
képü, kisodrott bajuszu, mosolygós ábrázatu férfiu, középen
kidomborodó termettel; egyébként pedig zsinóros dolmányban,
sarkantyus csizmában, kerek, pörge kalap a fején, vékony, hosszu
pálczika a kezében, felyül kifaragott madárfejjel. Övé az egyik
csapat ló ottan a tocsogó mellett, elől a sárga csődörrel.</p>
<p>A Pelikán Samu pedig egy csontos termetü férfiu erősen görbe
orral, hosszu bajuszszal, szakállal, a háta és a két lábszára kissé
hajlott a folytonos ló-kipróbálástól. Magas karímáju turi süveget
visel darutollal, koczkás mellényt, kurta janklit és ánginét
bugyogót, hosszuszáru csizmákba huzva, a szivartárczája az
oldalzsebébe dugva, kezében husszunyélre tekert lovagkorbács.</p>
<p>Az urak, leszállva a szekereikből, odasétáltak a karámhoz, a hol
a számadó várt reájuk, azzal paroláztak; mire a számadó kiadá a
rendeletet a bojtároknak s azzal megindultak a ménes felé.</p>
<p>Két bojtár, lóháton, hatalmas ostorkongatásokkal előre terelte
azt a csoport lovat, mely közé a Kádár Mihály uram tulajdona is el
volt keveredve. Lehetett valami kétszáz szilaj csikó: olyan, a
kihez még ember nem nyult soha.</p>
<p>A mig a két bojtár karéjban kergette hosszu sorba elnyujtva a
ménest a szakértő bizottság elé, a lókupecz rámutatott a gyepen
álló bojtárnak egy vágtató sárgára, mely tetszését megnyerte.</p>
<p>– Ezt szeretném.</p>
<p>Arra a Decsi Sándor, szürét, dolmányát levetve, jobb kezébe
fogta az összegöngyölitett pányvát, annak a végét a balkezére
csavarva, eléje ment a vágtatva közeledő <span class=
"pagenum"><a name="Page_73" id="Page_73">-73-</a></span> ménesnek.
Villámgyorsan veté ki a hosszu kötelet, a kipéczézett kancza felé s
a hurok karikája, mathematikai pontossággal talált annak a nyakába
s egyszerre ráfojtódott. A többi paripák nyeritve rohantak odább,
az elfogott ott maradt. Hánykódott, rugdalt, ágaskodott, de
hasztalan. Az az egy ember ugy tartá fogva a pányvával, mintha
érczből volna öntve. Lobogós ingujja végig csuszott a karjain,
olyan volt, mint azok az ógörög, vagy római szobrok: a
lószeliditők. Egyik kezével a másik után odahuzta a meghurkolt
paripát, minden ellenszegülés daczára, egészen oda magához. Annak
már ki voltak dülledve a szemei, az orrlyukai tágultak, hörgött, ha
lélekzett. Akkor azután a bojtár átölelte a ló nyakát, valamit
sugdosott a fülébe, leoldotta a nyakáról a hurkot s arra a szilaj
állat olyan szelid lett, mint a bárány: készséggel engedte a
kötőféket a szájába és a fejére illeszteni; mindjárt odakötötték a
lókupecz szekerének saroglyájához, a ki nem késett egy darab sós
kenyérrel kinálni meg az áldozatát.</p>
<p>S ez az erőmutatvány még háromszor ismétlődött; a Sándor bojtár
egyszer sem téveszté el a dolgát. Csupán a negyediknél esett meg,
hogy a hurok nagyon tágra volt eresztve s az elfogott kanczának
egész a szügyéig csuszott le: annálfogva az, nem lévén fojtogatva,
nem adta meg magát olyan olcsón; sőt inkább elkezdett rugkapálni,
ficzánkolni s nagy darabon maga után hurczolta a pányvánál fogva a
csikóst; de ez utoljára még is csak erőt vett rajta s odavezeté a
megfékezett vadállatot az urakhoz.</p>
<p>– Hát bizony szebb mulatság ez, mint a karambolpárti a Bikában!
mondá Pelikán Samu Kádár Mihály uramhoz fordulva.</p>
<p>– Nincs ám ennek egyéb dolga. Monda rá a derék czivis.</p>
<p>A lókupecz elővette a szivartárczáját s megkinálta egy szivarral
a bojtárt.</p>
<p>Decsi Sándor vett belőle s elserkentve a masinát, rágyujtott és
fujta a füstöt. <span class="pagenum"><a name="Page_74" id=
"Page_74">-74-</a></span></p>
<p>A négy remondát elosztották a vásárló kocsija mellé. Kettő a
saroglyához, harmadik a nyerges mellé, negyedik a rudas
oldalához.</p>
<p>– Bizony barátom, maga hatalmas egy legény. Monda Pelikán uram,
maga is szivarra gyujtva a Sándor bojtár tüzénél.</p>
<p>– Hát még ha beteg nem lett volna… Dörmögé a vén számadó
csikós.</p>
<p>– Nem voltam én beteg! Henczegett a bojtár, a fejét daczosan
felhányva.</p>
<p>– Hát mi a fránya voltál? Mikor három napig ott feküdt az ember
a mátai ispitályban?</p>
<p>– Nem feküdt az ember az ispitályban! Hisz az a lovaknak
való!</p>
<p>– Hát mit csinált az ember?</p>
<p>– Hát be volt rugva az ember, – ahogy dukált.</p>
<p>Az öreg számadó végig sodorintotta a bajuszát s megelégedett
boszankodással dörmögé:</p>
<p>– Ilyen ez a betyárnép! – Dehogy árulná el, hogy valami baja
esett, a világért!</p>
<p>Ekkor aztán a fizetésre került a sor.</p>
<p>A négy fiatal lónak az árába nyolczszáz forintban alkudtak
meg.</p>
<p>Pelikán uram előhuzott a belső zsebéből egy négyrét összehajtott
darab fisléder bőrt (ez volt a tárcza) s az abban levő nagy csomó
papiros közül kikeresett egyet. Nem volt ott bankó egy csepp sem;
mert az csupa merő váltó volt: üres és kitöltött.</p>
<p>– Én pénzt soha sem hordok magammal, csak váltókat, rebegé a
kupecz. Ezeket hiába rabolnák el tőlem: a tolvaj csak magát tenné
vele szerencsétlenné. Én ezzel fizetek.</p>
<p>– Én meg elfogadom. Hagyá helyben Kádár Mihály uram. Pelikán
uram aláirása kész pénz.</p>
<p>Iró szerszám is volt Pelikán urral. Bugyogó zsebben a srófra
járó kalamáris, csizmaszárban a kalamus. <span class=
"pagenum"><a name="Page_75" id="Page_75">-75-</a></span></p>
<p>– Mindjárt lesz itt iróasztal is: mondá Pelikán. Hozza ide
tisztelt bojtár ur a paripáját, ha meg nem sérteném vele.</p>
<p>A Decsi Sándor lovának a nyergén alkalmasan ki lehetett tölteni
a váltó ürlapot. A bojtár figyelemmel nézte ezt a munkát.</p>
<p>De nem csak a bojtár nézte, hanem a lovak is. Ugyanazok a szilaj
csikók, a kiket négyszer megzavartak, a kik közül négyet kötéllel
kifogtak, mint a kiváncsi gyermekek sereglettek össze, legkisebb
félelem nélkül a társaság körül (Igaz, hogy Kádár uram debreczeni
pereczczel traktálta őket.) Egy almáspej csikó épen a kupecz
vállára tette a fejét, ugy bámult rajta keresztül. Persze egyikük
sem látott még váltó ürlapot kitölteni.</p>
<p>Valószínü, hogy mindnyájuk hallgatag beleegyezésével tette meg
Decsi Sándor a maga észrevételét.</p>
<p>– Miért tetszett az urnak arra a papirosra irni, hogy
nyolczszáztizenkét forint és 18 krajczár, holott csak 800-ban
alkudta ki a lovakat?</p>
<p>– Hát az azért van, tisztelt bojtár ur, hogy én az áru
átvételénél rögtön készpénzzel tartozom fizetni. Már most nagyon
tisztelt Kádár Mihály nagy uram ennek a váltónak a hátára odairja a
nevét s ez által ennek a váltónak «forgatójává» lesz; akkor
mingyárt holnap reggel beviszi ezt a takarékpénztárba: ott
kifizetik neki a nyolczszáz forintját, de lehuzzák belőle a 12 frt
18 krt, mint kamatot s azért én csak három hónap mulva adom meg a
pénzt, addig használom.</p>
<p>– S ha Pelikán ur nem fizet a takarékpénztárnál?</p>
<p>– Hát akkor a pénzt Kádár Mihály nagy uramon veszik meg. Azért
van nekem hitelem.</p>
<p>– Már most értem. Hát erre jó a váltó.</p>
<p>– Hát maga soha sem látott még váltót, tisztelt bojtár ur?</p>
<p>Decsi Sándor nagyot nevetett erre Ugy villogott a szép fehér
fogsora nevetés közben. <span class="pagenum"><a name="Page_76" id=
"Page_76">-76-</a></span></p>
<p>– Csikósbojtár! Aztán váltó!</p>
<p>– Lássa: a tisztelt pajtása, a Lacza Ferencz, külömb gavallér:
pedig az csak gulyásbojtár. Az már tudja, hogy mire jó a váltó.
Nálam van épen egy ilyen hosszu papirosa, ha meg akarja látni.</p>
<p>S kikereste a paksamétából, odatartotta a Sándor szeme elé; majd
a kezébe is adta.</p>
<p>Tiz forintról szólt a levél.</p>
<p>A bojtár bámulva kérdezé.</p>
<p>– Hát aztán hogy került Pelikán ur ismeretségbe a
gulyásbojtárral? ’sz ugy tudom, hogy nem kereskedik tehenekkel.</p>
<p>– Nem az enyém a szerencse, hanem a feleségemé. Tetszik tudni,
az asszonyomnak van egy kis ötvös üzlete, a mit a maga számlájára
folytat: én nem ártom bele magamat. Egy pár hónappal ezelőtt hozzá
jön a tisztelt Lacza Ferkó ur s odahoz egy pár ezüst fülönfüggőt,
hogy azt futtassa meg aranynyal, de jó erősen.</p>
<p>Mintha a darázs csipte volna meg a Sándort erre a szóra.</p>
<p>– Ezüst függőt?</p>
<p>– Az ám: szép filigránmunka ezüst függőt. Tiz forintba lett
kialkudva az aranyozás. Meg is kapta, el is vitte. Bizonyosan nem a
maga használatára vette. Pénze nem volt; hát azt a váltót hagyta
ott érte: Dömötör napkor majd beváltja.</p>
<p>– Ezt a váltót?</p>
<p>A Decsi Sándornak a szemei kimeredtek, az orrczimpái tágultak;
olyan vigyori arczot csinált, hogy az ember azt hitte volna, hogy
nevet, de a két kezében reszketett a váltó. Vissza sem ereszté;
olyan erősen fogta.</p>
<p>– Ha olyan nagyon tetszik magának az a váltó, hát odaadom
borravaló fejében. Mondá Pelikán uram nagylelkü raptusában.</p>
<p>– De uram! Ez sok borravalónak. Tiz forint.</p>
<p>– Hát magának persze, hogy sok pénz a tiz forint. Én
<span class="pagenum"><a name="Page_77" id=
"Page_77">-77-</a></span> sem vagyok olyan tökkelütött fejü, hogy
tiz forintjával dobáljam a borravalókat minden lóvásárlásnál;
hanem, hogy az igazat megmondjam, szeretnék ettől a váltótól valami
jó titulus alatt elugrani; mint a hogy az egyszeri csizmadia
elugrotta a szőlőjét.</p>
<p>– Valami hamisság volna talán ebben a levélben?</p>
<p>– Nincs biz abban semmiféle hamisság. Inkább nagyon is nagy az
igazság. Hát majd én megmagyarázom: tessék ide nézni. Itt, a hol ez
a sor áll: T. cz. Lacza Ferencz urnak. Utána következik: «lakása» –
azután «fizetendő.» – Hát ide mind a két helyre azt kellett volna
irni, hogy «Debreczenben». – Hát a feleségem, az ostoba asszony, a
helyett azt irta oda: «Hortobágyon.» – Hát ez valósággal igaz. – A
Lacza Ferencz ur a Hortobágyon lakik. S bár legalább a hortobágyi
csárdát irta volna oda: azt tudom, hogy hol van; de hogy induljak
én el ezzel a váltóval keresni a Hortobágyon a zámi puszta utczát,
a numero nem tudom hány gulyás karámot s koczkáztassam, hogy a
komondorok a bugyogómat megszabdalják? – Jaj de sok veszekedésem
volt nekem e miatt az asszonynyal. Legalább most azt mondhatom
neki, hogy száz perczent nyereséggel adtam tul a váltón s nem lesz
több ungorkodásunk e miatt. Hát csak fogadja el tisztelt bojtár ur.
Maga meg tudja venni a gulyásbojtár uron a tiz flórest; mert maga
nem fél se ő tőle, se a kutyájától.</p>
<p>– Köszönöm uram! Nagyon köszönöm.</p>
<p>A bojtár összehajtotta a váltót s eltette a dolmánya
zsebébe.</p>
<p>– A legény ugyan nagy elismeréssel adózik a tiz forint
borravalóért. Sugá Kádár Mihály uram a számadó csikósnak. A
nagylelküség megtermi gyümölcsét.</p>
<p>(Kádár Mihály uram hirlapokat olvasott férfiu volt: járatta a
Vasárnapi Ujságot és a Politikai Ujdonságokat; annálfogva
választékos stylusban beszélt.)</p>
<p>– Nem igen oda vergál biz annak az öröme: dörmögé vissza a
számadó csikós. Hisz a Sándor is tudja jól, hogy <span class=
"pagenum"><a name="Page_78" id="Page_78">-78-</a></span> a Lacza
Ferkó elment már nagy kondicióba Morvaországba, még a mult
pénteken: azt soha se látja többet, se ama gyönge tiz forintokat.
Hanem hogy a függőkre nézve van tisztában. Mer hát leányféle van
itt a saraglyában.</p>
<p>Kádár uram a szája elé tette a pálczikája madárfejét.</p>
<p>– Hüh! Ez már nagyot változtat a tények logikáján.</p>
<p>– Mert hát, tetszik tudni, ez a fiu nekem keresztfiam. Szeretem
a kölyköt nagyon. Senki úgy nem tud bánni a ménessel, mint ez a
legény. El is követtem mindent, hogy a katonaságból kiszabadítsam.
Az a másik, a Ferkó, az meg az én komámnak, a gulyásszámadónak a
keresztfia. Az is igen derék legény volna. Mind a ketten jó
pajtások is volnának, ha az ördög, vagy nem tudom miféle szellet
azt a sárgaképü hajadont közéjök nem dobta volna. Most a miatt ezek
egymást meg akarják enni. Jó szerencse, hogy a komám azt a trafikát
kifundálta, hogy a Ferkót elküldje Morvaországba egy herczeghez
számadó gulyásnak. Így aztán helyreáll a békesség megint a
Hortobágyon.</p>
<p>– No ez valóban a leghelyesebb Columbus tojása az Ariadne
fonalából való kibontakozásra.</p>
<p>A Decsi Sándor vette észre a sugás-bugásból, hogy ő róla foly a
beszéd. A magyarnak nem természete a hallgatózás. Kitért előle.
Elhajtotta a ménest az itatóhoz, a hol már a többi falkák is
összegyültek. Ott aztán volt dolga elég. Öt bojtár volt, három
kutgém, ezerötven ló. Minden bojtárnak kétszáztizszer kellett a
kutgémet lehajtani, a vedret megmeríteni, a kutostort felhajtani, a
vályut megtölteni. Ez az ő mindennapi mulatságuk – napjában
háromszor ismételve. Nem panaszkodhatnak, hogy nincs elég
kommócziójuk.</p>
<p>De a Decsi Sándoron nem lehetett semmit észrevenni. Olyan jó
kedve volt, hogy madarat lehetett volna fogatni vele. Egész nap
fütyült, danolt. Zengett a sik puszta a kedvencz nótájától.
<span class="pagenum"><a name="Page_79" id=
"Page_79">-79-</a></span></p>
<div class="poem">
<div class="stanza"><span class="i0">«Azért, hogy én szegény
vagyok,<br /></span> <span class="i0">Fekete hat lovon
járok<br /></span> <span class="i0">Fekete hat lovam
karcsu:<br /></span> <span class="i0">Magam vagyok nyalka
fattyu!»<br /></span></div>
</div>
<p>A második, meg harmadik bojtár utána énekelte a nótát; betelt
vele az egész ohati puszta. Még másnap is olyan jó kedve volt,
reggeltől napestig; azt szokták mondani: olyan nagy kedve van, mint
a ki vesztit érzi.</p>
<p>Naplemente után aztán éjjeli szállásaikra terelték a méneseket,
mind valamennyit a karám közelébe, a hol reggelig együtt
maradnak.</p>
<p>A szolgagyerek ez alatt meghozta a hátán a közeli nádásból a
csereklyét (a mi összegázolt nádat jelent). Ebből rakják meg
estenden a csikósok a pásztortüzet; ezzel melegítik fel a vacsorát
a vasalóban. S a csikós estebédje egészen másforma, mint a gulyásé.
Szó sincs ott eltévedt malaczról, toklyóról, a miről a theátrista
csikósok beszélnek: hisz a sertéskondák, juhnyájak túl a Hortobágy
vizein legelnek, a csikósnak napi járót kellene megtenni, ha
malaczot, bárányt akarna suvasztani. Aztán döghúsból elrakott
tokány sem terem itt, a mit a gulyás úgy emleget. A csikós számára
a számadó felesége főz benn a városban egész hétre valót. S az úri
eledel; akárki mellé ülhet: «Fehér eczetes, – Kaszás lé, –
Kálvinista mennyország, – Töltött káposzta, – Espékes». Mind az öt
bojtár együtt vacsorál a számadóval s a szolgalegényről sem
feledkeznek meg.</p>
<p>A ménes sem úgy tesz, a hogy a gulya napleáldozás után, a hol a
szarvas barom, a mint megitatták, egy csomóban mind letelepedik s
hozzáfog a kérőzéshez; a ló nem ilyen filozofus; az még beleharap
az éjszakába is s a mig csak a hold világít, folyvást ropogtatja a
füvet.</p>
<p>A Decsi Sándornak ma czifra jó kedve van.</p>
<p>Azt kérdi a számadótól a vacsorához világító őrtüz mellett:</p>
<p>– Ugyan édes körösztapám uram, hogyan van az, <span class=
"pagenum"><a name="Page_80" id="Page_80">-80-</a></span> hogy a ló
egész nap tud enni, még éjszaka is mindig készen van rá? Már én
nekem, ha csupa marczafánkkal volna is tele a mező, még sem lenne
kedvem egész nap töltekezni.</p>
<p>Az öreg számadó még egy nyaláb nádat vetett a hamvadó tüzre.</p>
<p>– Hát elmondom szógám, de ki ne nevessetek érte. Mer ez régi
mese. Még abból az időből való, a mikor a diákok háromszegletü
kalapban jártak. Egy ilyen tintás tenyerütől hallottam: az ő lelke
szenvedjen érte, ha nem igazat mondott. – Hát úgy volt az, hogy
volt egyszer egy hires szent, a kit Mártonnak hittak; most is meg
van még, csak hogy nem jár a Hortobágyra. Hogy magyar szent volt,
abból bizonyos, hogy mindig lovon járt. – Volt azután itt a
Hortobágyon egy király, a kit Mén-Marótnak hittak. Azért volt pedig
ez a neve, hogy eltudta csalni Szent Márton alól azt a «mént», a
kin az a világon szerteszét járt. Itt tartotta szent Mártont
magánál vendégül, s a lovát bekötötte az akolba. – Egyszer aztán
szent Márton odább akart utazni korán reggel s azt mondta a
királynak: «no már most add ide a lovamat, hadd megyek odább.» A
király azt mondta neki: «nem lehet, mert a ló most eszik.» Szent
Márton várt délig, akkor esmég követelte a lovát, – «most nem
mehet, szólt a király, mert a ló épen eszik.» – Szent Márton csak
várt alkonyatig s akkor megint megsürgette a lova miatt a királyt:
«Bizony mondom, nem adhatom, mert a lovad most is eszik!» – Ekkor
aztán megharagudott szent Márton, földhöz csapta, a kis könyvét,
elkáromította a királyt is, meg a lovát is. «No hát ragadjon hozzá
a nevedhez a mén, hogy soha el ne válhass tőle! mindig együtt
nevezzenek vele: az a ló pedig legyen arra elátkozva, hogy mindig
egyék egész naphosszant és soha se legyen jóllakva.» Ezóta van az,
hogy a ló egész nap legel, még sem lát soha eleget. – Én nekem így
mondták: a ki nem hiszi, menjen el a «hiszem-piszem» ormára, ott
talál egy vak lovat, attól kérdezze <span class="pagenum"><a name=
"Page_81" id="Page_81">-81-</a></span> meg: az majd jobban
elmondja, mert maga is ott volt.</p>
<p>A bojtárok megköszönték a szép mesét. S aztá kiki sietett a maga
lovát fölkeresni s a csendes csillagos éjszakában elbaktatni a maga
méneséhez.</p>
<h2>X.</h2>
<p>Gyönyörü szép tavaszi este volt; az esthajnal alig akart
megválni az égtől, a mig aztán magára huzta éjszakai takarónak a
szép patyolat ködöket, a mik körültakargatták a földhatárt.</p>
<p>Az új hold sarlója ott köszörülte már magát a zámi halomhoz,
fölötte ragyogott a szeretők csillaga: az a korán fekvő, korán kelő
csillag.</p>
<p>A csikósbojtár, a maga ménesétől egy jó futásnyira, kikereste
magának az éjjeli fekhelyét, ott leszedte a lováról a nyerget
takaróstól, kivette a kantárt a fejéből s azt a letüzött botjára
akasztotta; a pokróczot felül tette a nyeregre: az a vánkos, szűre
a takaró.</p>
<p>Elébb azonban a vacsorától megmaradt kenyerét falatokra aprózva,
a tenyeréből odaadá a lovának.</p>
<p>– No már most te is mehetsz legelni, Vidám lovacskám. Bezzeg te
nem eszel egész nap, mint a többi lovak. Te mindig nyereg alatt
vagy. S még azt akarnák az urak, hogy mikor egész nap
nyargaltattalak, akkor fogjalak a masinába s hajtsalak kutat huzni!
No, arra várjanak. Azt hiszik: a ló is olyan kutya, mint az
ember?</p>
<p>Aztán megtörülgette szépen a ló szemeit a lobogós
ingújjával.</p>
<p>– No hát keress jó füvet magadnak, aztán messze ne menj; mikor a
hold lemegy, aztán meg az a fényes csillag, akkor visszajöjj ide.
Látod, én nem kötlek pányvára, mint a gulyás, nem teszlek békóba,
mint a paraszt. Elég ha azt mondom: «icza Vidám lovam!» egybe itt
vagy.</p>
<p>Megértette, hogy ne értette volna? A mint a nyergétől,
<span class="pagenum"><a name="Page_82" id=
"Page_82">-82-</a></span> zablájától megszabadult, nagyot ugrott a
ló, felhányta a hátulsó lábait, aztán földhöz vágta magát,
kettőt-hármat hentergőzött a hátán, az ég felé kalimpálva a négy
lábával, aztán gyorsan csülökre kapott megint; nagyot rázkódott,
egyet nyerített s nagy röhögve neki indult a timpós pázsitnak,
hosszu farkával védelmezve magát a dongó éjjeli bogarak ellen.</p>
<p>A csikós pedig végig heveredett a fekhelyén, a pázsitos
földön.</p>
<p>Fölséges egy ágy! Párnája az egész kerek puszta, superlátja a
csillagos égbolt.</p>
<p>Kész éjszaka van már. De azért a föld, mint a csintalan, rossz
gyermek, nem akar még aludni. Nem alhatnék. Mindenféle nesz van. S
ez mind oly titokteljes. Harangszó nem hallik ide a városból, sem
kutyaugatás a gulyás karámból, olyan messze van ide minden. A közel
nádasban a bölömbika bug, mint valami elvadult lélek; a mocsárok
fülemüléje, a nádi veréb rikongat, cserreget; mellé ezernyi béka
csinálja a kórust; közbe kelepel a Hortobágy malmának egyhangu
pitléje. Fenn a magas égben panaszhang, bucsuvétel hangja kiáltoz
alá: vándor ludak, darvak szállnak rendes sorban; alig látni őket a
csillagos égen. Egy-egy sürü gomoly szunyog keveredik fel s végig
huz a légben: az is olyan hang, mint a kisértetzengés. Közbe-közbe
hangzik egy-egy lónyerítés.</p>
<p>Máskor olyan jó alvó voltál, szegény csikós bojtár, a mint a
fejedet letetted a nyeregre, mindjárt elaludtál: most meg csak úgy
nézed a sötétkék eget s szólítgatod a csillagokat, a hogy
megtanított a neveikre a vén körösztapád. Ott az ég közepén a
«gönczöl térítője», a ki sohse mozdul a helyéből; amott az a páros
a «bojtár kettőse», az a színe-váltogató az «árvaleány pillantása».
Ez a fényes ott az ég alján a «kaszás csillag», de még fényesebb a
«bujdosók lámpása». Az a három ott a «három király csillaga» – egy
csoporban a «hetevény csillaga» s az, a ki most mindjárt leszáll a
sürü ködbe, a «mennyország ablaka». <span class="pagenum"><a name=
"Page_83" id="Page_83">-83-</a></span></p>
<p>Mihaszna neki a csillagokat nézni, ha nem tud velük beszélni?
Valami nagy teher úgy nyomja a szivét, valami nagy sebben úgy
vérzik a lelke! Tán ha kiönthetné azt a nagy keserüséget, ha
elpanaszolhatná, megkönnyebülne utána. De a milyen nagy a puszta,
olyan üres.</p>
<p>A fényes csillag is leszállt, a hold is alámerült; a paripa
abbahagyta a legelést s visszajött a gazdájához. Szép csendesen
léptetve jött, mintha félne, hogy fölkelti s a nyakát előre
nyujtva, úgy vizsgálta lesunyt fejjel, hogy alszik-e?</p>
<p>– Ide jöhetsz, kedves lovam. Nem alszom még.</p>
<p>Erre a mén vidáman röhögni kezdett s aztán maga is leheveredett
a gyepre, oda a gazdája mellé; de csak úgy a csülkeire.</p>
<p>A bojtár feltápászkodott, könyökére támasztva az arczát.</p>
<p>Volt már hát a kivel beszéljen. Egy lelkes állat.</p>
<p>– Látod? Látod? Kedves lovam «Vidám». Ilyen a leány! Kivül
arany, belül ezüst. Mikor igazat mond, annak is fele hazugság;
mikor hazudik, annak is fele igaz… Soha sem tanulja azt ki senki…
Te tudod, hogy milyen nagyon szerettem?… Hányszor megvéreztem az
oldaladat a sarkantyuval, csakhogy hamarább odavigy hozzá!…
Hányszor hagytalak kikötve a kapuja előtt, hóban, sárban, csikorgó
időben, forró napsütésben, te kedves, jó lovam! Te rád nem
gondoltam, csak őtet szerettem.</p>
<p>A mén csak úgy befelé nevetett magában, hogy ne tudná ő mindezt?
A biz úgy volt.</p>
<p>– Azt is tudod, hogy ő mennyire szeretett engem!… Rózsákat
tüzködött a füled mellé, pántlikába fonta a sörényedet, czukros
kalácscsal etetett a tenyeréből… Hányszor visszahuzott az
ölelésével, mikor már a nyeregben ültem? meg-meg átölelte a
nyakadat, hogy még ott maraszszon.</p>
<p>A paripa csendes hhhmmel dörmögött e szóra… Bizony azt
tette.</p>
<p>– A mig ez az átkozott betyár oda nem fért hozzá s el
<span class="pagenum"><a name="Page_84" id=
"Page_84">-84-</a></span> nem lopta a szivének felét! Lopta volna
el hát egészen! Tartotta volna meg magának! Vitte volna el világgá!
Ne hagyta volna itt félig idvességnek, félig kárhozatnak.</p>
<p>A mén bizonyosan vigasztalni akarta, mikor a fejét odatette a
gazdája térdére.</p>
<p>A csikós elbusultan dörmögé:</p>
<p>– Verje meg az Isten, veretlen ne hagyja, ki a más rózsáját
magának szakasztja! Mert ha én megverem, tudom, hogy még az anyja
is megsiratja.</p>
<p>A paripa a farkával csapkodta a földet; ő rá is átszállt a
gazdája haragos indulatja.</p>
<p>De hát hogy verem meg? Hiszen elbujdosott már az óperencziára.
Nem vagy te tátos, hogy hetedhét országon utána repülhess velem:
csak itt maradsz velem az én nagy bánatomban.</p>
<p>Hát biz ezen az állapoton a mén sem tudott változtatni.
Megnyugvását a nehéz sorsban azzal fejezte ki, hogy végig feküdt a
földön s a nyakát is elnyujtá a nagy fejével.</p>
<p>A bojtár nem akarta megengedni, hogy a paripája még álomnak adja
a fejét; még volt vele beszélni valója.</p>
<p>Egy czuppogatás a szájjal, olyanforma, mintha csók volna,
felserkenti a mént.</p>
<p>– Ne alugyál még… Én sem alszom… Majd lesz idő, a mikor nagyot
pihenünk… Addig is együtt maradunk… Soha sem hagy el többet a
gazdád… Meg nem válnék tőled, ha akkora aranyat kinálnának érted, a
mekkora magad vagy… Te egyetlen hűséges állatom… Tán nem tudom,
hogyan segítettél a földről fölemelgetni a doktornak, a mándlimnál
fogva, mikor ott hevertem a pusztán dögrováson, hogy már a sasok
vijjongtak körülöttem? – Megfogtad a ruhámat a fogaddal, úgy
emelgettél. Így ni!… Úgy-e tudod?… Te kedves jószágom!… Ne félj,
nem megyünk át többet a hortobágyi hidon: – nem térünk be többet a
hortobágyi csárdába!… Megesküszöm itt most a csillagos égre, hogy
soha, de sohádon-soha be nem lépek azon a küszöbön, a hol az a
leány <span class="pagenum"><a name="Page_85" id=
"Page_85">-85-</a></span> lakik!… Ne ragyogjanak rám ezek a
csillagok többet, ha a szavamat megszegem…</p>
<p>Ennél a nagy szónál a mén is felállt a két első lábára; úgy ült,
mint a kutyák szoktak, a hátulján.</p>
<p>– Azért ne félj, nem vénülünk itt meg… folytatá a csikós. – Nem
gázoljuk mindig ezt a mezőt… Mikor kicsi gyerek voltam, akkor
láttam én lobogni szép, háromszinü zászlókat – utánuk robogni
nyalka huszárokat… Irigylettem őket… Azután láttam sebben elhullani
nyalka huszárokat, sárba legázolni szép szinü zászlókat… Nem lesz
ez mindig így!… Majd eljön a napja, kiveszszük az eszterhaj alól
azt a régi zászlót, utána eredünk jó, ifju legények: megtörjük a
csontját a gonosz kozáknak… Oda jösz majd velem, úgy-e, édes lovam:
trombitaszó után.</p>
<p>Mintha már hallaná azt a trombitaszót, felugrott a mén s az első
lábával vágta a pázsitot, sörényét fölborzolta, fejét fölemelte s
úgy nyerített bele a csendes éjszakába. Valamennyi ménló a pusztán,
mint a tábori őrszemek, visszanyerített a szavára.</p>
<p>– Ott végezzük el majd ezt a dolgot!… Ott meggyógyul a
keserüségünk: nem könyhullatással!… Nem a hűtelen leánynak mérges
poharától, mérgesebb csókjától, hanem becsületes ellenség kardjától
romlik el a testem. S aztán, mikor ott fogok majd fekünni a véres
csatamezőn, te ott maradsz nálam s vigyázol fölöttem, a mig értem
jönnek, hogy eltemessenek.</p>
<p>S mintha ki akarná próbálni a lova hűségét, úgy tett a legény,
mintha már meg volna halva: elveté magát hanyatt a földre, két
kezét elnyujtva mereventen.</p>
<p>A paripa csak nézte egy ideig; aztán hogy látta, hogy a gazdája
nem mozdul, odalépett hozzá, hátra sunyva a két fülét s elkezdte az
orrával taszigálni a vállát; s hogy az arra sem mozdult meg,
iramban körülfutkosta. Hogy még a dobogásra sem ébredt föl, odaállt
melléje s a nyakába csatolt szűrét megfogva a fogával, annál fogva
kezdte azt <span class="pagenum"><a name="Page_86" id=
"Page_86">-86-</a></span> emelgetni, mig utoljára a csikós elhagyta
a tréfát, felnyitá a szemeit s átnyalábolta a mén nyakát mind a két
karjával.</p>
<p>– Te vagy az én egyetlen, hű társam.</p>
<p>S a mén valósággal nevetett: felhuzta az inyét a fogáról, úgy
fejezte ki a maga örömét s aztán elkezdett tánczolni, ficzánkolni,
mint valami kis csikó, a fölötti örömében, hogy csak tréfa volt ez
a meghalás. Utoljára aztán leveté magát a földre s végig nyult. Már
most hát ő is megtréfálja a gazdáját: ő tesz úgy, mintha meg volna
halva.</p>
<p>Beszélhetett aztán neki a bojtár, czuppoghatott a szájával: a ló
meg sem moczczant.</p>
<p>A bojtár aztán odatette a fejét a ló nyakára; olyan volt az neki
mint egy vánkos. A mén felemelte a fejét: látta, hogy a gazdája
alszik, meg sem moczczant volna hajnalhasadásig.</p>
<p>Még tán akkor sem mozdult volna meg a paripa, ha valami neszt
nem fogott volna.</p>
<p>De elébb egy hangos horkantással ébreszté fel a gazdáját.</p>
<p>A bojtár felugrott fektéből. Azután a ló is felállt.</p>
<p>Hajnalodott már: keleten sárgult az ég alja.</p>
<p>A távol ködös fényében egy közeledő lónak az árnyképe volt
látható. Nem ült rajta senki. Ezt érezte meg a csikós lova.</p>
<p>Ez valami bitang ló. Valahonnan a gulyás karámokból
szabadulhatott el. Tavaszkor rájuk jön az indulat, hogy megunják a
magányos életet ott az ökrök országában s ha elszabadulhatnak a
pányváról, futnak a szimat után a legközelebbi ménesig. Ott aztán
összerugdalkoznak a kanczáikat féltő ménekkel, a mi ezeknek a
kárával végződik: mert ezek nincsenek megvasalva.</p>
<p>Azért a bitang mént el kell fogni a csikós bojtárnak.</p>
<p>Hirtelen felkantározta a lovát, hátára dobta a nyerget s a
pányvát a keze ügyébe készítve, eléje vágtatott a gazdátlan lónak.
<span class="pagenum"><a name="Page_87" id=
"Page_87">-87-</a></span></p>
<p>De nem kellett annak az elfogdosásához semmi pányva. A mint
közelebb ért, egyenesen oda tartott a csikós felé s örvendő
nyerítést hallatott, a mit a csikós paripája is viszonzott. Ezek
ösmerősök.</p>
<p>– Miféle csudabuda ez? dörmögé a bojtár. Hisz ez szakasztott
olyan paripa, mint a Ferkó hóka csődöre! Hol jár az már Morvaország
felé!</p>
<p>Még jobban elbámult, mikor a két ló, egymással összetalálkozva,
röhögéssel üdvözlé egymást s enyelgésül egymásnak a szügyéhez
kapkodott.</p>
<p>– Ez valósággal a Ferkó hóka lova! Ott van a billog a tomporán
L. F. S nagyobb igazságért mellette a patkórugás hegedése, a mi
csikó korában érte.</p>
<p>A paripa magával hozta a pányvakötelet, a czövekkel együtt, a
mit a földből kirántott.</p>
<p>– Hogy jösz te a Hortobágyra, hóka?</p>
<p>A bitang ló könnyedén el hagyta magát fogni a fején maradt
kötélnél fogva.</p>
<p>– Hogy jöttél vissza te hóka? Hol van a gazdád? Szólt hozzá a
csikós.</p>
<p>De ez a mén bizony nem állt vele szóba, ez nem értette az ő
szavát. Mit is tudna az olyan ló, a ki ökrök társaságában tölti el
az életét?</p>
<p>A csikós elvezette az elfogott paripát a korlátrekesztékhez s
oda bezárta a sorompóval.</p>
<p>Azután jelentést tett az esetről a számadónak.</p>
<p>Mire a nap felhágott az égre, erre a titokra is megderült a
világosság.</p>
<p>A zámi puszta felől szaladt nagy loholva a taligás fiu. Süveg
sem volt a fején, úgy sietett.</p>
<p>Messziről megismerte a Decsi Sándort; egyenesen ő feléje
tartott.</p>
<p>– Csés jó reggelt kivánok Sándor bácsi! Nem jött ide a hóka?</p>
<p>– De biz ide jött. Hát hogy szalajtottátok el?</p>
<p>– Rá jött a bolondja. Egész nap nyerített. Mikor vakarni
<span class="pagenum"><a name="Page_88" id=
"Page_88">-88-</a></span> akartam majd kiverte a szemem a farkával;
éjjel azután elszabadult a pányvával együtt, azóta mindig szaladok
utána.</p>
<p>– Hát a gazdája há lett?</p>
<p>– A még alszik: nagyon belefáradt a hajczihőbe.</p>
<p>– Miféle hajczihőbe?</p>
<p>– Hát a mi harmadnapja történt. Nem hallotta még Sándor bácsi? A
polgári révnél megbomlottak a tehenek, a kiket a morva uraság
összevett; egyszerre csak lelket láttak, szelet fogtak, mind
kiugráltak a kompból, bikástól s egyenest hazaszaladtak a zámi
tanyára; a bojtár nem birta őket megfordítani; maga is visszajött
velük.</p>
<p>– Hát a Lacza Ferkó most itthon van?</p>
<p>– De kicsi hija, hogy agyon nem csapta a számadó gulyás. No még
olyan czifrán nem hallottam káromkodni a számadót, mint mikor a
tehénfalka csak berohant estefelé a pusztára, utána a Ferkó bácsi.
Csak úgy szakadt a tajték a lováról. A bikának meg az orrán jött ki
a vér. Ej de volt kelete az akasztófaczifrázónak, meg a
kutyafogantattának. A botot is felemelte a bojtárra háromszor a
gazda; csak úgy suhogott a levegőben: de azért csak nem ütött
rá.</p>
<p>– Hát aztán a Ferkó mit mondott?</p>
<p>– Nem mondott az egyebet, mint hogy ő nem tehet róla, ha a
barmok megbomlottak. «Bizonyosan valami babonát csináltál velük,
akasztófa!» azt mondta a gazda «Már minek csináltam volna?» «Hát
annak, hogy elébb te magad bolondultál meg; neked is beadott valami
netrebulyát az a sárga rózsa, mint a Decsi Sándornak!» Ekkor aztán
a Sándor bácsiról kezdtek el beszélgetni; de már azt nem hallottam,
hogy mit, mert engem pofonvertek, elkergettek, hogy mit
hallgatózom? Nem nekem való a még.</p>
<p>– Hát én rólam is beszéltek? Meg a sárga rózsáról?</p>
<p>– Én nem tudom, mi a szösz az a sárga rózsa? Annyit tudok, hogy
mikor mult pénteken úgy volt, hogy a <span class="pagenum"><a name=
"Page_89" id="Page_89">-89-</a></span> teheneket elhajtják, a Ferkó
bácsi bement a karámba a tarisznyáját kihozni, hát akkor a szüre
ujjából kihuzott egy tarka kezkenőt, abba volt beletakarva egy
sárga rózsa, azt sokáig szagolgatta, még a szájához is nyomta, azt
hittem, meg akarja enni: azután kihuzta a kalapja bélését, az alá
bedugta a sárga rózsát, úgy tette fel a fejére. Ebben lehetett a
babona.</p>
<p>A csikós akkorát ütött a botja bunkos végével az utjában álló
ökörfarkkóróra, hogy az szerteszét repült.</p>
<p>– Hát má mit vétett keednek az a királydárda?</p>
<p>Nem annak volt ez az ütés szánva…</p>
<p>– Hát már most mi lesz megint? kérdezé a legénykétől a
csikós.</p>
<p>– Már mint tegnap előkerültek a morva hajtsárok is gyalogsorban.
Aztán meghányták-vetették a dolgot a számadóval. Most már majd
Tisza-Füred felé fogják hajtani a teheneket; de borjastól
valamennyit. A hidról csak nem ugrálnak le. Azt mondják, a
borjaikért szaladtak haza. De a Lacza csak úgy nevet magában.</p>
<p>– S megint a Lacza Ferkó fog velük menni?</p>
<p>– Alkalmasint, mert azóta mindig ösztökéli a számadó. De a
bojtár nem akar még czihelődni. Azt hajtja, hogy egynehány nap kell
a marháknak, hogy kifujják magukat a nagy szaladástól; maga is
egész nap alszik, mint egy darab fa. Nem tréfa ám a polgári révtől
a zámi karámig nyargalni egy hujjában. Hát még két napot engedett
neki a számadó.</p>
<p>– Kettőt? Épen kettőt? Sok is lesz az!</p>
<p>– Én nem tudom.</p>
<p>– De én tudom. Vagy még több is lesz abból a pihenő nap!</p>
<p>– Jaj sietek, hogy mire feltápászkodik, otthon legyen a hóka
lova. Mert mikor a számadó a bojtárt szidja, a bojtár meg rajtam
tölti a boszuját. No, de legyek csak egyszer bojtár, majd nekem is
lesz taligásom, a kit hátba verjek. Isten megáldja Sándor bácsi.
<span class="pagenum"><a name="Page_90" id=
"Page_90">-90-</a></span></p>
<p>– Megáldott már.</p>
<p>A legényke felkapott a hóka hátára, csak úgy a szőrére; kezébe
kapta a kötőféket s a két mezitelen sarkával elkezdte a ló oldalát
dögönyözni. De a hókának nem akarózott az innen elmenés sehogy:
egyre forgott maga körül; mind vissza akart menni a méneshez;
utoljára aztán a csikós megszánta, elővette a karikás ostort, jót
huzott vele a ló inára s még utána durrantott kettőt-hármat; arra
aztán a csődör szügyébe vágta a fejét s vágtatott ki a sik
pusztára, a merre egyenes; a fiunak elég dolog volt a két markával
a sörényében jól megkapaszkodni.</p>
<p>A csikósbojtár helyben volt már a maga dolgával.</p>
<p>– Aztán vidd meg a Lacza Ferkónak, hogy köszönteti a Decsi
Sándor! kiálta a vágtató suhancz után; de az már hallotta is, nem
is a rábizott izenetet.</p>
<h2>XI.</h2>
<p>Másnap a csikós bojtár bement a karámba s azt mondá a számadó
gazdának:</p>
<p>– Valami dolgom van, apám uram, kérek szépen egy félnapi
szabadságot ma délutánra. Estére visszakerülök.</p>
<p>– Megadom a szabadságot szógám, de csak azzal a megkötéssel,
hogy nem mégy a hortobágyi csárdába. Tudod már?</p>
<p>– Becsületemet hagyom itt, hogy be nem teszem a lábamat a
hortobágyi csárdába.</p>
<p>– Akkor meg is tartod.</p>
<p>(Azt elhallgatta a bojtár, hogy «ha csak úgy nem visznek oda
lepedőben».)</p>
<p>Fülledt, meleg délután volt, mikor neki indult; az égnek olyan
szine volt, mint az irós savónak; párával volt teli az egész lég. A
délibábnak különös játszó kedve volt ma. A kis madárkák mind
elültek a fűben: egy sem énekelt odafenn. Ellenben a bögöly, dongó,
meg a sok muszlicza <span class="pagenum"><a name="Page_91" id=
"Page_91">-91-</a></span> annál veszettebb kedvében volt. E miatt
nagyon lassan bandukolt a paripa, mert egyre kapálóznia kellett a
hátulsó lábával meg a fejével, hogy a maró szörnyeket elverje
magáról Azért nem tévesztette el az utat. Pedig a kantár is lazán
lógott a csikós kezében. Az ember maga is érzi, hogy valami zivatar
közelit.</p>
<p>Egyszer csak elérték a Hortobágy hidját, azt a monumentális
remekét az igaz szittya építészetnek.</p>
<p>– Ohó! Rezzent fel a csikós. Erre nem megyünk rá, édes lovam.
Tudod, megfogadtam a csillagos égre, hogy a hortobágyi hidon át nem
megyek többet.</p>
<p>De azt nem fogadta meg, hogy a Hortobágy vizén át nem fog
kelni.</p>
<p>Lekerült hát a malom alá s a hol a víz sekélyesen elterült, ott
gázolt át rajta. Egy kicsit usztatott is, de az nem vet számot:
odáig megszárad rajta a forró naptól a rojtos gatya.</p>
<p>A hortobágyi csárda felé ügetett.</p>
<p>Itt már sebesebben igyekezett a paripa, vigan nyiharászva.</p>
<p>A csárda udvarából is hasonló víg nyerítés fogadta; ott volt már
kikötve egy akáczfához a pajtás: a hóka.</p>
<p>Tulajdonképen udvarról nem lehet szó a hortobágyi csárdánál,
mert annak a nagy széki füves térnek, a mi a vendéglőt, meg az
istállót, félszert előzi, nincs semmi kerítése: hanem azért mégis
udvar az, mert asztal van rá kitéve s a mellett két hosszú lócza:
ott iddogálnak a vendégek a fák alatt.</p>
<p>A csikós leugrott a lováról, s megkötötte azt a kötőféknél fogva
a másik akáczfához, nem ahhoz, a melyikhez már a hóka volt
kötve.</p>
<p>Egy pár hosszúfülü paripa is elmélkedett ott a kertpalánk
árnyékában, a kihajló liczium után nyujtogatva a nyakát, a mit nem
birt elérni. A lovagjaik ott ültek az akáczfa alatt az asztalnál;
ebben a rekkenő melegben is nyakukban a kifordított bunda. Ilyenkor
az árnyékot tart. <span class="pagenum"><a name="Page_92" id=
"Page_92">-92-</a></span> Iddogáltak olcsó karczost zöld klázliból
s danoltak hozzá valami végeszakadatlan pásztornótát, egyhangu,
unalmas danára. Juhász volt mind a kettő: annak a lova a
csacsi.</p>
<p>A Decsi Sándor leült a lócza tulsó végére, a furkos botját végig
nyujtva az asztalon s nézte, hogy duzzadnak a látóhatáron azok a
fényes fellegek, a föld széle pedig egész sötét kék lesz. Egy
helyen sárga oszlop emelkedik fel, az a szél-anya.</p>
<p>A két juhász egyre fujta:</p>
<div class="poem">
<div class="stanza"><span class="i0">«Mikor a juhász bort
iszik,<br /></span> <span class="i0">Szölke szamár
szomorkodik.<br /></span> <span class="i0">Ne szomorkodj szölke
szamár,<br /></span> <span class="i0">Majd elmegyünk a nyáj
után.»<br /></span></div>
</div>
<p>A csikós megsokallta már a sok gajdolást, odamordult:</p>
<p>– Jó lesz már, Pesta, abba hagyni ezt a jeruzsálem-betlehem
nótát, aztán felülni arra a szölke szamárra s ellötyögni a nyáj
után, mert megázik a bunda.</p>
<p>– Ejnye, de kifordított kedvében van ma a Decsi Sándor.</p>
<p>– De majd még a bőrödet is ki találom fordítani, ha sokat
akácziuskodol velem! Szólt oda a csikós, ingujját könyökig feltürve
(«Jó» annak most minden ember, a ki előtte lábatlankodik.)</p>
<p>A két juhász összesugott. Tudják ők már a pusztai regulát, hogy
a mely asztalhoz a csikós leül, oda a juhásznak csak engedelemkérés
mellett szabad lekuporodni s ha azt mondják «elmehetsz», hát
takarodni kell.</p>
<p>Az egyik kopogtatott az asztalon a palaczk fenekével.</p>
<p>– Fizessünk hát! Jön az idő!</p>
<p>A kopogtatásra kijött a csárdából a korcsmárosleány.</p>
<p>Ugy tett, mintha meg sem látná egyszerre a csikós bojtárt, csak
a két juhászszal végzett: összeszámította a boraikat, visszaadott
nekik rézpénzben a kutyanyelveikből s letörölte utánuk az asztalt,
a hol elöntötték a bort.</p>
<p>Azok felkaptak a szamaraikra s csak azután, hogy <span class=
"pagenum"><a name="Page_93" id="Page_93">-93-</a></span> egész
biztosságba helyezték magukat, folytatták a nótát truczczosan, nagy
kutyafuttában:</p>
<div class="poem">
<div class="stanza"><span class="i0">«Hat jó kutyám farkas
nyomán.<br /></span> <span class="i0">Két bojtárom két
oldalán.<br /></span> <span class="i0">Magam megyek a
derekán:<br /></span> <span class="i0">Szölke szamár a
hátulján.»<br /></span></div>
</div>
<p>Csak azután, hogy ezek elkotródtak, szólítá meg a leány a
bojtárt.</p>
<p>– No hát azt sem mondod, hogy «befellegzett!» kincsem
galambom?</p>
<p>– Decsi Sándor az én nevem. Dörmögé mogorván a bojtár.</p>
<p>– Jól van, méltóságos ur. Pardon, gráczia, ha megbántottam! Hát
nem tetszik besétálni az ivószobába?</p>
<p>– Köszönöm. Jó nekem ide kinn is.</p>
<p>– Odabenn volna ám rangjához illő társaság.</p>
<p>– Tudom. Látom a lováról. Majd kijön az ide, én hozzám.</p>
<p>– Hát mit tetszik parancsolni? Hozzak bort? Vereset?
Fehéret?</p>
<p>– Nem iszom bort. Adjon nekem palaczkos sert.</p>
<p>A palaczkba fojtott sert nem lehet megmérgezni, mert az kifut,
ha egyszer a dugóját kihuzzák.</p>
<p>A leány elértette a szemrehányást s csak elfojtotta magába a
keserüségét. Nemsokára visszatért egy palaczk sörrel: odatette a
legény elé.</p>
<p>A bojtár hetykén förmedt rá:</p>
<p>– Hát szabólegény vagyok én? Hogy nekem egyesével adják a
palaczkot?</p>
<p>– Jól van, jól, no! Csak ne haragudjék a méltóságos úr. Egybe
itt leszek vele.</p>
<p>Hozta aztán egész nyalábbal a palaczkokat: odarakta a legény elé
sorban mind a hatot.</p>
<p>– Most már jól van!</p>
<p>– Kihuzzam a dugóját? <span class="pagenum"><a name="Page_94"
id="Page_94">-94-</a></span></p>
<p>– Köszönöm, magam is értek hozzá.</p>
<p>Azzal fogta az első palaczkot, odaütötte a nyakát az asztal
széléhez, az üveg feje letört, akkor aztán kitölté belőle a habzó
sert a nagy pohárba.</p>
<p>Így aztán drágább a ser, mert az eltört palaczknak az árát is
meg kell fizetni; de hát «az ur pokolban is ur!»</p>
<p>A leány negédesen ment tovább, durczás kaczérsággal riszálva a
csipőit. Az a két arany függő csak úgy csilingelt a fülében. A haja
megint le volt már eresztve: nem volt a fésüre tüzve; az is csak
úgy lebegett a pántlikás végeivel utána. «Ha te úgy, én is
úgy!»</p>
<p>A csikós ivott csendesen, egymagában. A leány végig dudolta a
folyosón: «Ha te tudnád a mit én: ki babája vagyok én? Te is
sirnál, nemcsak én…» A negyedik sort elvágta a becsapott ajtó.</p>
<p>Mikor a leány ujból kijött, már akkor három letört nyaku üres
palaczk volt az asztalon. Azokat, az üvegcserepekkel együtt a
kötényébe szedte.</p>
<p>A három palaczk sör után a legénynek is más kedve volt. A mint a
leány ott sertepertélt körülötte, csak átölelte egyszer a
derekát.</p>
<p>A leány nem is begyeskedett érte.</p>
<p>– No? Hát lehet már pertu beszélni veled? kérdé a legénytől.</p>
<p>– Mindig is lehetett. No hát mit akartál mondani?</p>
<p>– Kérdeztél valamit?</p>
<p>– Mért van a szemed kisirva?</p>
<p>– Azért, mert nagy örömöm van. Kérőm akadt.</p>
<p>– Kicsoda?</p>
<p>– A vérvölgyi vén korcsmáros. Özvegy ember. Sok pénze van.</p>
<p>– Hozzá mégy?</p>
<p>– Hogy ne mennék, mikor visznek? Eressz el!</p>
<p>– «Hazudsz: hazafutsz; anyád mellé kuporodsz: annak is nagyot
hazudsz.»</p>
<p>S azzal levette a kezét a leány derekáról. <span class=
"pagenum"><a name="Page_95" id="Page_95">-95-</a></span></p>
<p>– Iszol meg több sert?</p>
<p>– Hogy ne innám.</p>
<p>– De majd ellustulsz a sok sertől.</p>
<p>– Arra van most nekem szükségem. Hogy csillapítsam a tüzemet.
Annak a másiknak odabenn csak adj erős bort; hadd melegedjen fel.
Legyünk egyformák.</p>
<p>Annak a másiknak odabenn bizonyosan nem mondta meg a leány, hogy
itt van az egyik.</p>
<p>A csikós segített a dolgon. Elkezdett dalolni: azt a gunynótát,
a mivel a gulyást szokták boszantani.</p>
<p>Szép, erős hangja volt: ismerte azt az egész Hortobágy.</p>
<div class="poem">
<div class="stanza"><span class="i0">«Én vagyok a petri
gulyás!<br /></span> <span class="i0">Én örzöm a petri
gulyát<br /></span> <span class="i0">A bojtárom<br /></span>
<span class="i0">Vizen sáron,<br /></span> <span class="i0">Magam a
paplanos ágyon.»<br /></span></div>
</div>
<p>Jól gondolta! Alig volt vége a nótának, már jött ő kelme kifelé
az ivószobából, mintha hivták volna. A gulyás hozta az egyik
kezében a vörösboros palaczkot, meg a poharat a palaczkra borítva,
a másikban a furkós botját; a palaczkot letette a csikóssal szemben
az asztal tulsó oldalára, a botját végig fektette annak a botja
mellé s aztán leült az asztalhoz, szemben a másik legénynyel.</p>
<p>Se nem paroláztak, se nem üdvözölték egymást: csak úgy fejjel
bólintottak, mint a kik értik a többit.</p>
<p>– Hát már visszatértél az utadból pajtás?… kérdé a csikós
bojtár.</p>
<p>– De majd megint folytatom: ha kedvem szottyan.</p>
<p>– Elmégy Morvaországba?</p>
<p>– Ha mást nem gondolok, elmegyek.</p>
<p>Erre ittak egyet.</p>
<p>Kis idő mulva megint kérdezé a csikós.</p>
<p>– Hát ezuttal asszonyt is viszöl magaddal?</p>
<p>– Nem tudnám, hol venném az asszonyt?</p>
<p>– Mondok: az édes anyádat. <span class="pagenum"><a name=
"Page_96" id="Page_96">-96-</a></span></p>
<p>– Dejsz az ott nem hagyja a debreczeni kofa állását egész
Morvaországért.</p>
<p>Erre megint ittak egyet.</p>
<p>– Hát aztán elbucsuztál már az édes anyádtól?</p>
<p>– Elbucsuztam.</p>
<p>– Beszámoltál mindennel a számadó gazdának?</p>
<p>– Beszámoltam.</p>
<p>– Nincs már senkinél semmi tartozásod?</p>
<p>– De furcsákat kérdezgetsz tőlem! Nem tartozom én a papnak sem!
Mi bajod vele?</p>
<p>A csikós megcsóválta a fejét s aztán még egy sörös palaczknak
törte el a nyakát. A pajtásnak is akart tölteni belőle. Az
letakarta a tenyerével a poharát.</p>
<p>– Hát nem iszol az én sörömből?</p>
<p>– Tartom a regulát: «Serre bor – mindenkor: borra ser – soha
sem.»</p>
<p>A csikós kiüríté maga az egész palaczkot s akkor elkezdett
bölcselkedni (a mi megszállja az embert a sörital után).</p>
<p>– Látod pajtás, nincs utálatosabb hiba a világon a hazudásnál.
Egyszer hazudtam életemben, azt sem a magam mentségére tettem. Most
is megfekszi a lelkemet. Illik a hazudás a juhászokhoz, de nem a
lovon járó legényekhez. Annak a juhásznak már az ősapja is
hazugsággal élt. A Jákob pátriárka megcsalta a saját apósát a tarka
bárányokkal: annak is hazudott; kicsalta a saját apjának a szemét
az Ézsau keztyüivel: annak is hazudott; nem csoda hát, ha
valamennyi pereputyja, a ki csak birkát őriz, mind hazugsággal él.
Juhásznak illik az, de nem gulyásnak.</p>
<p>A gulyásbojtár elnevette magát nagy hahotával.</p>
<p>– Ejnye pajtás! De jó prédikátor lett volna belőled! Ugy tudsz
prédikálni, mint a pünkösdi legátus Balmazujvároson.</p>
<p>– Hm, pajtás! Az még nem volna neked baj, hogy jó prédikátor
lett volna belőlem, hanem nagyobb baj az neked, <span class=
"pagenum"><a name="Page_97" id="Page_97">-97-</a></span> hogy jó
fiskális is lett volna belőlem. Azt mondod, hogy nem tartozol senki
fiának egy görbe krajczárral sem.</p>
<p>– Sem a fiának, sem az apjának!</p>
<p>– Nincs hazugság nélkül?</p>
<p>– El lehet nála nélkül.</p>
<p>– Hát ez itt micsoda? Nézd csak: ez a hosszu levél? Nem ismersz
rá?</p>
<p>Azzal kihuzta a zsebéből azt a bizonyos váltót s odatartá a
czimbora orra elé.</p>
<p>A gulyás arcza egyszerre elvörösödött a haragtól és
szégyentől.</p>
<p>– Hogy került ez a kezedbe? dörmögé haragosan s felugrott
helyéről.</p>
<p>– Igen egyenes uton. Csak te maradj ülve pajtás. Ne ugrálj még.
Hiszen nem vallatok én, csak prédikálok. Hát az a becsületes ember,
a kinél ezt a váltót hagytad fizetség fejében, nem régiben lovakat
vásárolt a ménesünkből, váltóval fizetett; én azt kérdeztem, hogy
mi az? ő megmagyarázta: így hozta elő, hogy te már tudod, mi az a
váltó? megmutatta az irásodat s panaszkodott, hogy valami mulasztás
van benne: nincs kiirva, hogy mely helyen kell fizetni, csak az,
hogy Hortobágyon, az pedig nagy puszta. Hát már most csak azért
teszem elejbéd ezt az irást, hogy hozd helyre a mulasztást: ne
mondja a kupecz, hogy megcsalta a Hortobágyon egy lovas legény! Ird
ide a sorba: «fizetendő a Hortobágyon, a csárda udvarán.»</p>
<p>Olyan szeliden beszélt a czimbora, hogy egészen elámította vele
a pajtását. Az elhitte neki, hogy itt igazán nincs egyébről szó,
mint a csikósok, gulyások jó hiteléről.</p>
<p>– Jól van. Megteszem a kedvedért, ha kivánod.</p>
<p>Kopogtattak az asztalon, a Klárika kijött. Ott leskelődött közel
az ajtóban. Nagy volt a meglepetése, mikor a két legényt, halálos
verekedés helyett egész nyugalmasan értekezni látta. «Hozzon nekünk
tollat, kalamárist, Klárika lelkem.» <span class="pagenum"><a name=
"Page_98" id="Page_98">-98-</a></span></p>
<p>Kihozta nekik a városi biztos hivatalszobájából az
irószerszámot.</p>
<p>Aztán nézte, hogy mit mivelnek vele?</p>
<p>A csikós mutatta a gulyásnak a papiroson, az ujjával odabökve s
diktálta, hogy mit irjon.</p>
<p>«Fizetendő Hortobágyon.» – Eddig meg van. «A csárda udvarán.» Ez
kell még hozzá.</p>
<p>– Miért az udvarán?</p>
<p>– Hát csak azért, mert máskép nem lehet.</p>
<p>A zivatar rohanva közelgett ezalatt. A forgó szél megelőzte a
fergeteget, fakó porfelhővel takarva el eget, földet. A
halászmadarak vijjongva repkedtek a Hortobágy fölött; fecske,
verébsereg sietett eresz alá. Hangzott a nagy zugás a
pusztában.</p>
<p>– Nem jönnek be a csárdába? – sürgeté a leány a bojtárokat.</p>
<p>– Nem mehetünk. Ide kinn van dolgunk, mondá a csikós.</p>
<p>Mikor aztán a gulyásbojtár készen volt a maga irásával, akkor a
csikós kivette a kezéből a tollat s megfordítva a váltót, annak a
hátulsó lapjára a saját nevét pingálta oda szép, gömbölyü
betükkel.</p>
<p>– Hát az mire való, hogy a magad nevét irod oda? kérdé a
gulyásbojtár kiváncsian.</p>
<p>– Hát az arra való, hogy majd mikor ennek az irásnak a fizetsége
eljön, akkor azt a tiz forintot én fogom megadni, nem te.</p>
<p>– S miért fizetnéd azt meg te, én helyettem?</p>
<p>– Azért, mert az az én tartozásom! Mondá a csikós, felállva a
helyéből s felcsapva a kalapját. A két szeme szikrát hányt.</p>
<p>Erre a szóra a gulyásbojtár csak elsápadt. Most már tudta, hogy
mi vár rá?</p>
<p>A leány nem értett az egész irkafirkából semmit. Sem ebből a
szóváltásból.</p>
<p>Megrázta a fejét. De bolondok! Csak ugy csilingelt a
<span class="pagenum"><a name="Page_99" id=
"Page_99">-99-</a></span> fülében az a két aranyfuttatott függő.
«Arrul» van szó «sárga rózsa!» Rólad van szó!</p>
<p>A csikósbojtár szépen összehajtogatta a váltót s egész szeliden
mondá a leánynak, oda nyujtva feléje az irást:</p>
<p>– Kérem szépen, édes Klárika, legyen olyan jó, tegye el ezt a
váltót a fiókjába. Aztán majd ha visszatér a Pelikán ur, a
lókupecz, az ónodi vásárról s betér ide ebédelni, adja át neki
eztet. Mondja meg neki, hogy mi küldjük ketten. Régi kenyeres
pajtások: a Lacza Ferkó meg a Decsi Sanyi. Köszöntetjük szépen. Az
egyikünk majd beváltja. Hogy melyikünk, az majd elválik.</p>
<p>A leány vállat vont. Fura népek ezek! Még hajba se kapnak. Egy
irásra irják a nevüket.</p>
<p>Összeszedte az irószereket s visszavitte a városi biztos
szobájába, a mi ott van az oszlopos ámbitusnak a végén.</p>
<p>A két legény csak egyedül maradt.</p>
<h2>XII.</h2>
<p>A csikósbojtár szép nyugodtan kitöltötte magának az utólsó pohár
sört. A gulyásbojtár is fenékig kitöltötte a vörös borát a
pohárba.</p>
<p>Összekoczintottak.</p>
<p>«Egészségedre!» Kiitták egy hujjába.</p>
<p>Azután elkezdé a csikósbojtár, két könyökére tehénkedve:</p>
<p>– Bizony, csak szép nagy puszta ez a Hortobágy, czimbora!</p>
<p>– Igazán, nagy puszta.</p>
<p>– Nem hiszem, hogy nagyobb lett volna az a puszta, a melyiken
Mózes járkáltatta a zsidó népet negyven esztendeig.</p>
<p>– Te tudod jobban. Te bujod a bibliai történeteket.</p>
<p>– Hanem azért, akármilyen nagy az a hortobágyi puszta, még sem
elég nagy arra, hogy mi ketten elférjünk benne! <span class=
"pagenum"><a name="Page_100" id="Page_100">-100-</a></span></p>
<p>– Magam is a’mondó vagyok.</p>
<p>– No hát tágítsunk rajta egyet!</p>
<p>Azzal felkapták az asztalról a furkós botjaikat. – Jó két fiatal
csáti tölgy, ólommal beöntve a bunkós vége.</p>
<p>Mind a kettő ment a maga lovához.</p>
<p>Lovaslegény nem verekszik gyalog.</p>
<p>Mire visszajött a leány a házból, már akkor nyeregben ült mind a
két legény.</p>
<p>Akkor aztán neki nem szóltak semmit, szó nélkül hátat
fordítottak egymásnak s egyik csára, másik hajszra neki indult
ellenkező irányban, mintha a közelgő vihar elől menekülnének.</p>
<p>Hanem, a mint valami kétszáz lépésnyire eltávoztak egymástól,
akkor mind a kettő egyszerre hátranézett s aztán megfordította a
lovát.</p>
<p>Akkor aztán, a furkós botot a boldog végével lefelé fordítva,
mind a két legény egyszerre sarkantyuba kapta a lovát s vágtatva
rohant egymás felé. – Ez a pusztai párbaj.</p>
<p>Nem olyan könnyű az, mint a milyennek látszik! Lóháton
verekedni, karddal is nagy mesterség: ámde a kard, akárhol talál,
olyan sebet oszt, a mit méltó megköszönni; de a bunkós bottal
verekedőnek ugyan jól kell kiszámítani az ütést, mikor a vágtató
paripán szemberohan az ellenfelével: – ott nem hárítanak, ott nem
kapkodja félre az ember a fejét a csapás elől. Egyet ide, egyet
oda! A melyik jobb az a több.</p>
<p>A két bojtárlegény, a mint bothosszára összetalálkozék,
egyszerre csapott le az ólmos bottal egymásnak a fejére s azzal
tovább futott velük a rohanó paripa.</p>
<p>A Decsi Sándor megingott a nyergében a kapott ütéstől: a feje
meglódult utána; hanem aztán csak felvágta a fejét, megigazítá a
begyürt süvegét; bizonyosan csak a bot nyele, nem a bunkója sujtá a
tarkóját.</p>
<p>Hanem az ő csapása annál jobban volt odaszánva. Az ólmos bot
bunkója oldalt találta az ellenfél koponyáját s <span class=
"pagenum"><a name="Page_101" id="Page_101">-101-</a></span> az
oldalt fordulva kiesett a nyergéből s hasmánt terült el a
földön.</p>
<p>Ekkor aztán a győztes ellenfél visszafordítá a lovát s a leütött
ellenfelét tarkótul sarkáig végig páholta, a mi csak ráfért. Igy
szokták azt!</p>
<p>Ha már elégtétel, hát legyen elégtéve!</p>
<p>Hej, ha a gavallér urak is ezt a szokást vennék fel, tudom
Istenem, hogy majd megrítkulnának a párbajok!</p>
<p>Mikor aztán elvégezte vele a dolgát, akkor a botja végével
fölszedte a földről a vetélytársa kalapját, kitépte belőle a
bélést: megtalálta benne a fonnyadt sárga rózsát, felhajította a
levegőbe, s ugy elüté a botjával, hogy százfelé repültek a levelei:
mint a lepkék, ugy repültek a szélben.</p>
<p>A leány onnan nézte ezt a döntő párbajt a csárdajtóból.</p>
<p>A sistergő istennyila ott csapott le a közel malom előtt. Itt
volt a zivatar! Recsegett, ropogott az ég sarka.</p>
<p>– Megmondtam ugy-e? Kiáltá a csikós, lóhátrul a leánynak, a
megpaskolt ellenfélre mutatva. Most már beviheted és ápolhatod!
Neked maradt!</p>
<p>– Látod? mondá a leány. Ha ő ütött volna le tégedet, én rád
borultam volna s a testemmel védtelek volna meg, hogy meg ne
verhessen. Akkor aztán megtudtad volna, hogy téged szerettelek
igazán.</p>
<p>A csikós sarkantyuba kapta a lovát s neki vágtatott a szembe
közelgő zivatarnak. Zápor jégesővel vegyest, vágott alá nagy
szakadással, mennykő hullott nagy lobogással. A leány utána nézett
a lovasnak, a mig a zivatar el nem takarta az alakját;
egyszer-egyszer, mikor megvillámlott, a tüzzé vált záporban
meglátszott az árnyék alakja, meg-meg csak elveszett, mig egészen
eltünt.</p>
<p>Talán soha sem is látta őt többet.</p>
<hr class="chap" />
<p><span class="pagenum"><a name="Page_102" id=
"Page_102">-102-</a></span></p>
<p><span class="pagenum"><a name="Page_103" id="Page_103"><br />
-103-</a></span></p>
<h1>A KRÁÓ</h1>
<p><span class="pagenum"><a name="Page_104" id=
"Page_104">-104-</a></span></p>
<p><span class="pagenum"><a name="Page_105" id="Page_105"><br />
-105-</a></span></p>
<h2>RÚT LEÁNYOK ASYLUMA.</h2>
<p>Rút leányok?</p>
<p>Hát vannak a világon rút leányok?</p>
<p>Vagy, élesítsük még a kérdést: van a világon egyáltalában valami
rút, a mit a természet alkotott?</p>
<p>Az idomtalan viziló, a százfogú kajmán, a varangy, a pók, a
barlangbuvó szirén, fekete testével, vörös kopoltyúival csak a
laikus szemében rút: a természetbuvár előtt az mind tökéletes s a
saját fajtája előtt bizonyosan szép.</p>
<p>Azok a világ végén lakó népek, meg a kik az ismeretlen
világrészek közepén tenyésznek, koromfekete, mahagonibarna,
pergamensárga, olajfakó, rézvörös szinüek, bizonyosan a maguk
arczszínét tartják a legtökéletesebbnek, s a kik a leányaiknak az
orrát felhasítják, az ajkát csigahéjra feszítik, hogy szélesen
kiforduljon, az arczukat piros és kék sávokkal hosszában befestik,
tűhegygyel telerajzolják: bizonyosan abban a meggyőződésben élnek,
hogy ők most azokat megszebbítették. S a Nyanza-parti szerecsen
kétségtelenül büszke arra a két hegyes szarvára, melyet a felesége
sodort össze a homlokán a hajából, mézgával és viaszszal
kikeményítve. Nekünk az rémület volna: azoknak dicsekedés.</p>
<p>Nincsenek rút állatok a világon.</p>
<p>Rút emberek pedig nem is lehetnek.</p>
<p>Az embernek az arczvonásokon, az idomokon kívül még van valami
adva, a mit a belső arcznak lehet nevezni.</p>
<p>Mikor egy olyan rútnak született arczot megvilágít a szívből
derengő fény, az idomtalan arczon átsugárzik az <span class=
"pagenum"><a name="Page_106" id="Page_106">-106-</a></span> érzés:
egy könycsepp ragyogása a szemekben egyszerre hogy megváltoztatja
az egész kifejezést.</p>
<p>Vagy hát nem a gyöngéd érzés, hanem ördögi vad szenvedély, mely
épen hozzá illik azokhoz a vonásokhoz: az kapja fel az alkalmat,
hogy a rútból ideált teremtsen, hogy azt, a mi ocsmány, csábítóvá
varázsolja; ez a megördögítése a rútnak valóságos igézet hatalmával
bir.</p>
<p>Poppæa, Néro kegyencze, majompofájú volt, s Cleopatra arcza
fekete.</p>
<p>Én magam is ismertem egy ilyen alakot. A mi nemzeti
szinházunknak volt (még a szabadságharcz előtti időkben) egy
elsőrendű ballerinája. Ezt valóságos halálfejjel ruházta fel a
természet. Az ember megdöbbent, ha az utczán találkozott vele.
Hanem aztán mikor a színpadra lépett s rákezdte azokat a démoni
kapriólokat, hihetetlen vad mozdulatokkal, szórta a szikrákat
azokkal a halálfejből kivillogó tűzszemekkel, mikor elkezdett
csábosan nevetni azzal a fenyegető arczával, akkor oda volt minden
ember az elragadtatástól. Ez az apokrifok Lilithje, a ki Ádám
apánknak megmagyarázta, hogy mi az igazi lélekkárhozat. Szerzettek
is a számára egy külön balletet: «Az ördög leánya!» Arra a szerepre
ő volt teremtve tökéletesen. Isten őrzötte az embert, hogy
Luczifert apósának ne fogadja.</p>
<p>De hát mondjuk, hogy ez a színpad. Annak külön atmoszferája,
lakóinak aureolája van. Azonban a közéletben is ismertünk hirhedett
nőket, a kik egyaránt híresek voltak rút arczvonásaikról, törpe,
formátlan termetükről, s hódításaik sikeréről.</p>
<p>Nincsenek rút leányok. Nem igaz. Nem lehetnek.</p>
<p>Épen arról akarok regényt irni. Egészen igaz történeti adatok
nyomán. Hogy rút leányok nem léteznek. Még rendszeres kutatás
nyomán, még pályázat útján sem fedezhetők fel.</p>
<p>Meduza szép volt. Azt merte mondani, hogy az ő arcza
tökéletesebb, mint Minerváé. A boszúálló istennő azzal verte meg,
hogy ijesztővé tegye az arczát a kérkedőnek. De <span class=
"pagenum"><a name="Page_107" id="Page_107">-107-</a></span> Meduza
arról nem tudott semmit, a míg az istennő egy tükröt nem küldött
neki, hogy lássa meg benne, milyen rút az arcza: s ettől Meduza
ijedtében kővé dermedt.</p>
<p>Ezt az egyet nem hiszem el a mythologiának.</p>
<p>Nincs olyan nő a világon, a ki magát rútnak lássa, ha a tükörbe
néz. Az a csodálatos, isteni jótétemény, hogy senki sem hiszi
magáról azt, hogy rút. Mindenki talál az arczán valami szépet, a
mihez ragaszkodva, fenn tudja magában tartani az önszeretetet. S ez
az érzés nem vénül meg, nem múlik el soha. És ha akkor, a mikor már
halva vagyunk, még bele nézhetnénk a tükörbe, bizonyosan azt
mondanók: «mégis csak szép halott vagyok én!»</p>
<p class="center">* * *</p>
<p>Dél-Francziaországnak egy kies vidékén, a hol már olajfák és
languedoc tájszólással beszélő emberek vannak, áll egy
renaissance-korbeli szép kastély, pompás pagonytól körülvéve, mely
csak elől az országút felé enged nyílást, az épület homlokzatát
engedve látni, mely a halastóban visszatükröződik.</p>
<p>A kastély homlokzatán olvasható nagy fekete betükkel: «Asyl des
filles laides». (Rút leányok mentsháza.)</p>
<p>A vasrács-kerítésen minden járó-kelő betekinthet s láthat a
virág-rabattok között egyesével, ritkán párosával, egyformán
szürkébe öltözött nőalakokat pepecselni, a hogy kertészek szoktak.
Mindegyiknek az arczát olyan fátyol takarja, a minőt a muzulmán nők
viselnek.</p>
<p>A látogatás a mentsházban már némi előzményekkel jár. A puszta
kiváncsiság nem ad rá jogot. Ha férfi akar bejutni, annak csak az
az egy módja van, hogy folyamodást intéz a mentsház védnöknőjéhez
(ez egy grófné) valami rokona vagy ismerőse fölvétele végett.
Mellékel hozzá egy fényképet az ajánlottól. Kapni a párizsi
photographoknál olyan női arczképeket is, melyek a szépség
fogalmaitól lényegesen eltérnek.</p>
<p>Másnap aztán a folyamodó jelentkezhetik s a lefátyolozott
<span class="pagenum"><a name="Page_108" id=
"Page_108">-108-</a></span> arczú kapusnő által bevezettetik a
kastélyba, az intézet igazgatónőjéhez.</p>
<p>Annak nincs fátyol az arczán.</p>
<p>Tökéletes szépség. Arczvonások, arczszín, termet mind festői és
szobrászi mintának való. Nyájasan mosolyogni is tud, s e mosolynál
ragyogó fogsort tündököltet elő. Szép csengő, rokonszenves hangon
beszél.</p>
<p>Soror Fernandenak nevezik.</p>
<p>A látogatót aztán élő szóban megismerteti a mentsház
alapszabályaival.</p>
<p>Az intézet negyven leány számára van berendezve. A fölvétetéshez
nem kell egyéb, mint a kvalifikáczió bemutatása.</p>
<p>A mely leány azt mondja: «én rút vagyok», s igazat mond, az
fölvétetik. Vannak rút leányok, a kik rossz erkölcsüek; de azok nem
jönnek ide. Mit keresnének itten? A rútak rendesen becsületesek. S
itt hiányzik az alkalom.</p>
<p>Itt azután tisztességes ellátást kapnak; ha akarják, holtig. A
ki el akarja hagyni az intézetet, csak annyit kell neki mondani:
«én nem vagyok rút» s akkor elbocsájtják. Hanem aztán többet be nem
fogadják.</p>
<p>Ez az intézmény azonban csak ama szerencsétlen leányok számára
lett felállítva, a kikkel a természet bánt mostohán. Nehogy
kétségbeesett lények versenyezzenek az ide bejuthatásért, ki van
zárva az az eset, ha valaki nem a természettől, hanem mesterséges
mód által lett rúttá: különben præmium volna kitűzve olyan
elzüllött teremtések számára, a kik a szép arczukat vitriollal
elrútítják, vagy a kik szándékosan keresnek valami betegséget, mely
szépségüket lerombolja. Ezek nem vétetnek föl.</p>
<p>Mikor aztán a látogató megismerkedett az intézet egész
rendjével, akkor bejegyzik a nevét a protokollumba, hozzá
mellékelve a beajánlott leány arczképét, s azzal bocsátják el, hogy
most ugyan minden hely be van töltve, de mihelyt egy meg fog
ürülni, azonnal értesíteni fogják s akkor elhozhatja a
pártfogoltját. <span class="pagenum"><a name="Page_109" id=
"Page_109">-109-</a></span></p>
<p>S ha ekkor a látogató, tudásvágya kielégítésére azt a kérdést
szerencsélteti meg, hogy «mi módon ürülhet meg egy hely ebben a
mentsházban? szoktak innen férjhez vinni valakit? vagy szoktak a
rút leányok megszépülni?» akkor soror Fernande még egyszer leülteti
őt magával szemben s megadja neki a kivánt felvilágosítást.</p>
<p>– Igen, uram, a mi védenczeinknek fele elhagyja ezt a mentsházat
egy év alatt. S alig van öt, a ki az intézet megnyitása óta
állandóul itt maradt. A gályapad, a fegyház, az őrültek háza nem
oly rettegtető, mint a «rút leányok asyluma». A kényszerzubbonynál
kínzóbb az a gondolat: «én rút vagyok». Ezt nem állja ki sokáig.
Nem hiszi el végkép. Nem nyugszik meg benne soha.</p>
<p>S a rút leányok versenygők, összeférhetlenek. Negyven szép leány
között nincs az a vetélkedés, irigykedés, féltékenység, mint
negyven rút leány között. Mindenik azt hiszi, hogy a másik mégis
csak rútabb, mint ő; kettő meg nem marad egymással egy szobában egy
hétig.</p>
<p>A természet mostoha leányai, kiket leánytársaik kinevetnek, a
legények csúfságra tartanak, a kikkel húshagyó kedden tőkét
huzatnak, a kiknek az ajtajára szalmakoszorút akasztanak, a kiket a
saját édes anyjuk is üt-ver, a kiket rútságuk miatt senki
szolgálatba nem fogad, a kik már szokva vannak ahhoz, hogy őket
mindenki így szólítsa: «te csúfság!» hogy a hajukat megczibálja, a
kinek keze ügyébe kerülnek s a kinek ostor van a kezében, az végig
húzzon rajtuk egyet: csak azért, mert ők olyan példarútak;
ugyanazok, mikor ide a mentsházba bejutnak, s meglátják, hogy még
náluknál rútabbak is vannak a földön, elkezdenek hivalkodók lenni,
s az eddig elszenvedett keserűségeket egymáson töltik ki.</p>
<p>Arról ugyan gondoskodva van, hogy fátyolt viseljenek az
arczukon, de ez rájuk nézve a legkínzóbb discziplina. A mint
összeszólalkoznak, rögtön föllebbentik a fátyolt s egymásra
vigyorítják az arczaikat.</p>
<p>Csak a kastély úrnője képes őket egymással kibékíteni.
<span class="pagenum"><a name="Page_110" id=
"Page_110">-110-</a></span> Igen egyszerű módon. Mikor a rútak
összevesztek a fölött, hogy kié közöttük az elsőbbség, visszájáról?
akkor az úrnő fátyolát fölemeli, s megmutatja nekik a saját arczát.
Arra mind meghunyászkodnak. Ő a legrútabb valamennyi között. Akkor
dideregve dörmögik: «ez a Kráó!» s aztán egymás nyakába borulnak:
«Egy szót se többet! Itt a Kráó!»</p>
<p>Félnek tőle, pedig soha sem bántja őket.</p>
<p>Úgy bánik velük, mint testvéreivel, leányaival. Jólétben,
kényelemben élnek itten; tudják jól, hogy odakünn a világban nem
vár rájuk semmi szeretet. Ott egyik szögletből a másikba
taszigálják őket, a gyerekek utánuk szaladnak ingerkedve, az
asszonyok becsapják előttük az utczaajtót, még sem tudnak itt
megmaradni.</p>
<p>Tükör nincs az egész háznál; de gyakran rajta kapják őket, hogy
az ablaküveg háta mögé fekete kendőt tesznek s abban nézegetik
magukat. S az a ragyaverte arczú, az a fintorodott buczkó-orrú, az
a nyúlszájú női gnóm azt suttogja magában: «én még sem vagyok olyan
csúnya, mint ez a másik!»</p>
<p>Aztán van egy fajtája a rút leányoknak, mely a legszánandóbb és
a legveszedelmesebb: a szelid, kedélyes ábrándozók. Ezek magukat
kedveseknek, szeretetreméltóknak hiszik, arról álmodnak, hogy
alakjukat tündérszépnek látják, aztán megalkotnak lángoló
képzeletükben egy férfi ideált, a kiért rajongnak, a kinek nevet
adnak, a kiben hisznek és szentül várják, hogy az el fog értük
jönni és megváltja őket ez elbűvölt állapotukból. Aztán ezeket az
álmaikat elmesélik a társnőiknek s azoknak az idegeibe is átviszik
az inkubácziót. Az ábrándozás ragadós. S a rút leány szívében is
csak úgy ébren van az a teremtő, az a világfentartó szenvedély,
mely őket csak elemészti, soha nem boldogítja. Az arcz rútsága nem
vet tilalmat a szívre. Mikor a kigyók nászt tartanak, úgy
összefonódnak, hogy nem lehet őket semmi erővel szétválasztani,
pedig a kigyók vére hideg.</p>
<p>Egy ilyen ábrándozó leány valamennyit azzá teszi. Jókedvüek
<span class="pagenum"><a name="Page_111" id=
"Page_111">-111-</a></span> lesznek; csintalan beszéddel egymást
megnevettetik, szerelmes dalokat hangicsálnak, s mikor nevetnek,
pajzánkodnak, akkor csakugyan azt hiszik, nem csak magukról, de még
egymásról is, hogy szépek. Egymásnak csókot adnak!</p>
<p>Aztán rövid időn megszöknek innen. Soha vissza nem kéredzkedik
egy sem. Némelyik elzüllik, másik öngyilkosul szabadul meg a rút
alakjától; van olyan szerencsés is, a ki magánál még rútabb hímnemű
társra talál, a ki őt üti, veri, kínozza, igavonó marhájának
tartja: mégis ragaszkodik hozzá; elérte, a miről ábrándozott.</p>
<p>Néha valóságos ragálylyá válik közöttük ez a futásvágy. Ha egy
elkezdi a szökést, a többi mind utána fut. A kastély, a kert, a
park üresen marad. Olyankor aztán az úrnő egyedül bolyong
szerteszélylyel az úttekervényeken, melyeket felver a fű, befutnak
a szederindák, betakar a sepretlen virág, levélhulladék, míg új
lakók kéredzkednek be. Ha sokallja az úrnő a várakozást, bejárja a
szomszéd helységeket, meglátogatja a leányiskolákat, a templomokat,
s ha talál leánykát a szamárpadon ülve, a templomajtóhoz szorítva,
a kit a társai nem tűrnek meg maguk között, mert olyan rút, azt
nyájasan megszólítja, megkínálja ajándékkal; a megszólított kis
leány, mintha álomlidércz nyomná, lihegi: «Jaj a Kráó!» Aztán
meghivja a kastély kertjébe, virágokat tépni, szamóczát szedni,
báránykát őrizni. Öröm az a kis leánynak. De ezt a hideg rázza
féltében. S ha meg találja fogni a kezét, a kis leány felsikolt:
«nem! nem akarok rút leány lenni!» Kiszakítja magát nemtője
kezéből, elfut, hazaszalad s inkább eltűri a mostohája
virgácsát.</p>
<p>Lassankint aztán megint csak megtelik a mentsház, hogy egy év
mulva megint azon módon kiürüljön.</p>
<p>Az igazgatónő, ha komoly látogató kérdezi, szivesen ád neki
ilyen tájékozást.</p>
<p>S ha a látogató azt kérdezné, hogy mi az a «Kráó», annak igen
röviden elmondja az igazgatónő, hogy a «Kráó» <span class=
"pagenum"><a name="Page_112" id="Page_112">-112-</a></span> egy
világhírű természeti csoda: egy emberi lény, a kit a láószi
őserdőkben fogtak el, az orángutángok társaságában, egy majomleány,
a ki emberi módon beszél, énekel, ír, rajzol, zongorázik, a lábai
lábak, nem kezek; külömben egészen az utáncsokhoz hasonló.</p>
<p>A látogató erre azt mondja: magam is láttam egyszer ezt a
természet csodáját a jardin des plantesban, két frank belépti
díjért. Most már emlékezem a nevére.</p>
<p>– No, hát ez az!</p>
<p>– De hát hogy lehet az?</p>
<p>– Hát ha nagyon bántja önt a tudnivágyás, fáradjon el a helybeli
mairiebe, aztán meg a departement prefekturájába, ott, ha vannak
ajánló levelei, el hagyják önnek olvasni az összes hivatalos
aktákat, a mikből megértheti, hogyan lett a Kráóból e kastély és a
hozzátartozó uradalom úrnője, grófkisasszony, Régi nemesi család
nevének viselője? A ki most is leány. Ugyanaz a majomleány, a kit
ön látott két frank belépti díjért. Mert ámbátor majomúrfiak vannak
szép számmal a világon, de a majomleány épen olyan büszke a maga
rútságára, mint a majomlegények az ő szépségükre.</p>
<p>A minervai tökéletességű szép arcz vonásai még ennél a keserű
szarkazmusnál sem mutatnak semmi indulatkifejezést.</p>
<p>S ha azután a látogató nem tud még megválni ettől a furcsa
plánétától, mely egy kastélykert szférájában egy más világnak más
esztetikai szabályok szerint teremtett alakjait gyűjti össze, a
nélkül, hogy ezt a kérdést ne intézné az istennői arczú
hölgyhöz:</p>
<p>«Hát tégedet, márványszoborból életre imádkozott pygmalioni
szépség, minő tévedése a sorsnak hozott ide a rút leányok
asylumába? mi tart téged itten fogva? mi ad neked jogot arra, hogy
idejőjj a rútak királynéjának?»</p>
<p>Hát arra az eszményi szép hölgy azt mondja neki:</p>
<p>– Ön azt hiszi, hogy én szép vagyok? Ez csak álarcz! Ez az én
igazi arczom! <span class="pagenum"><a name="Page_113" id=
"Page_113">-113-</a></span></p>
<p>S azzal egy varázsmozdulattal egyszerre torzképpé alakítja át az
arczát, gúnyoros ránczok futnak össze az orra, a szemei körül;
czimpái kitágulnak, ajkai elferdülnek, homloka redőkbe vonul,
szemöldei kigyókká tekerülnek, s a szemei kancsalítanak.</p>
<p>És a hangja érdessé válik, reszelős lesz, a fogait összeszorítva
beszél.</p>
<p>– Én vagyok a Meduza! Az elátkozott Meduza! A ki a rútságával
kővé mereszti a rátekintőt. A ki tudok rút lenni, ha akarok.</p>
<p>És akar rút lenni!</p>
<p>Akkor aztán fut a látogató halálra ijedten, hogy kővé ne
váljon!</p>
<p class="center">* * *</p>
<p>Ennek a két nőnek a történetéről fog szólni a regény, melynek ez
a czíme: «A Kráó».</p>
<h2>I.</h2>
<p>Humbug az egész Kráóról költött fiziologiai mese!</p>
<p>A Kráót nem fogták a birmáni szikomór-erdőkben a Laósz vad
emberek vidékén ázsiai utazók; az nem volt mustra-példánya egy
ismeretlen emberfajnak, mely a darwini kapcsot képezné a homo bipes
és homo quadrimanus között; nem is volt elátkozott záloga valami
emberek és majmok közötti megtévedt viszonynak: őseit nem
számította se csimpánzok, se utáncsok, se gorillák előkelő
nemzetségéből, mert az valóságos leánya (még pedig törvényes
összeköttetésből származott leánya) volt az ős Trimerik grófi
család utolsó férfisarjának, Filibertnek, a ki egyenes leszármazású
elődei közé számítá a világhírű felfedező tengerészt
Kerguelent.</p>
<p>Igazi keresztneve volt a Kráónak «Aïra–Renée–Charlotte».</p>
<p>Szokatlan alkotású arczát is egyenesen a familiától <span class=
"pagenum"><a name="Page_114" id="Page_114">-114-</a></span>
örökölte. Az a benyomott orr, az előre álló fogsorok, miket nem bir
eltakarni a széles száj, a lapos homlok, a ránczbafutó arczvonalak
és a hegyes fülek, megannyi ivadékról ivadékra szálló jellegei az
ősi Trimerik családnak. De különösen a szőrrel gazdagon ellátott
arcz, mely a férfiaknál épen csak a szemeknek engedett nyílást. A
legtöbbnek még az orrán is volt egynehány serteszál.</p>
<p>Ez nem volt baj. A renaissance, a directorium, az empire, meg a
restauratio alatt folyvást fentartotta magát a borotvált arczok
divatja, s e szerint szőrt nem viselt senki az arczán; hanem a
negyvennyolczadiki forradalom után általánossá lett a
szakállviseléssel való tüntetés a férfiasság mellett s ekkor aztán
Filibert grófnak sem lehetett eltitkolni a keresztes hadakban részt
vett őseihez való hasonlatosságát.</p>
<p>A család hölgytagjainak is jutott ebből a túlságos bőkezűséggel
osztott ajándékából a természetnek. Fiatal korukban csak mint
gyenge pihe jelent az meg az arczon, vagy mint egy kis simulékony
bajuszocska a felső ajkon: némelyiknek az egész osztályrésze ki
lett adva egy kunkora tincsben, mely vagy az állon, vagy az arcz
egyik oldalán ékeskedett; de azt ők nem igyekeztek kiirtani, sőt
családi eredetük hitelesítő czímere gyanánt viselték
büszkeséggel.</p>
<p>Filibert gróf huszonnégy esztendős volt, a mikor az atyja
meghalt. Addig a tengerészpályát futotta, dicső őse példáját
követve, ki egy országos területű szigetnek adta nevét, a melyen
ugyan nem terem se egy szál fa, se egy négylábú állat; de
annálinkább tele van fókákkal és halpusztító madarakkal.</p>
<p>Az apa halálával Filibert leszállt a tengerről, s megkisérlé a
vitorlázást a nagy világ oczeánján, a hol nagyhamar tapasztalá,
hogy még gonoszabb viharok dúlnak, mint a tengeren.</p>
<p>Egyszer aztán ő is kikötőbe jutott. A házasság kikötőjébe.
<span class="pagenum"><a name="Page_115" id=
"Page_115">-115-</a></span></p>
<p>Ő is fedezett fel egy új szigetet marquise Delmont Camilla
személyében. Ez a sziget is épen olyan szép volt – a távolból.
Hanem a mint a felfedező birtokába vette, akkor tapasztalá, hogy
nem lakik abban semmi élet. Fókák, penguinok elúsznak, elrepülnek a
birtokosuk elől. A marquisnő nem szerette a férjét.</p>
<p>Még ez nem lett volna a legnagyobb baj. De egy rút napon arra
jött rá Filibert, hogy a felesége mást szeret.</p>
<p>S mikor e miatt szemrehányást tett az asszonyának, az egész
hideg vérrel azt felelé neki:</p>
<p>– Hát hiszen önt csak nem szerethetem ezzel a majompofával!</p>
<p>Filibert a tükör felé fordult, belenézett, – s aztán igazat
adott a feleségének.</p>
<p>Törvény elé vitte a baját, s aztán elválasztották őket – «a
thoro et mensa». Még akkor a franczia törvények szerint teljes
elválásnak nem volt helye. A Code Napoleon még az egyházi
sakramentumnál is erősebben fogja a házasságot. Az még a
megsemmisítő «impedimentumokat» sem veszi figyelembe. A kik a maire
előtt aláírták a protokollumot, azokat csak ásó-kapa választja el
egymástól.</p>
<p>(Nehogy azzal kecsegtesse magát valami laikus ember, hogy a
polgári házasság szerint majd minden esztendőben újra házasodhatik!
Nem, onnan nincs kijárás!)</p>
<p>Filibert aztán visszament a tengerre. Vett magának egy derék
gőzöst, a melynek maga volt az első kapitánya.</p>
<p>A jószágigazgatójának kiadta utasításba, hogy az uradalma
jövedelmének felét küldje el a marquisnőnek, a másik felét helyezze
el állampapirokba. Maga nem vett abból semmit igénybe.</p>
<p>Kereskedéshez látott. Közvetítette az árúforgalmat az ó és új
világ között. Gőzösének a jövedelméből még fölösleget is takarított
meg. Többé nem vásárolt abból az árúczikkből, a mi a világon a
legdrágább: az asszonyi mosolyból. (A mi külömben akkor legdrágább,
a mikor ingyen adják.) <span class="pagenum"><a name="Page_116" id=
"Page_116">-116-</a></span></p>
<p>«Ezzel a majompofával!»</p>
<p>Soha sem hagyta el a hajóját.</p>
<p>Ha a délfranczia partokhoz ért, a beári fokot körülhajókázva,
csak messziről nézte, a kapitány emelvényéről a szép pyrenéi
hegyeket, melyek mögött pompás armingoli kastélya állt. Soha sem
szállt ki, hogy csak egyszer is meglátogassa.</p>
<p>Ha épen nagyon elővette a száraz föld utáni vágy, ellátogatott a
hajójával a Kerguelen földre, s ott kivette a dézsmáját a tengeri
oroszlánokból és jégmadarakból. Járhatott a saját uradalmában
naphosszant, a nélkül, hogy emberi arczczal találkozzék. A
vadállatok nem is futottak el előle. Bizonyosan azt hitték, hogy az
ő familiájukhoz tartozik. Egy olyan derék kinőtt tengeri
oroszlánnak a pofája olyan igen hasonlít Filibert gróf
ábrázatjához.</p>
<p>Valami húsz esztendő telhetett el így. Egy visszatérés
alkalmával a havtei öbölbe, hivatalos levelet hoztak Filibertnek a
hajójára, a perpignani préfettől, melyben hivatalosan tudatták
vele, hogy marquise Delmont Camilla meghalt.</p>
<p>– Marquise Delmont Camilla? Hát mi az ördög bajom van én nekem
egy Delmont Camilla nevű markinővel?</p>
<p>Sehogy sem tudott rá visszaemlékezni.</p>
<p>Minthogy azonban a préfet levelében felszólítás is volt hozzá,
hogy már most rendelkezzék felőle, hogy a birtoka jövedelmének az a
része, mely eddig a marquisnőnek lett kiszolgáltatva, ezentúl hova
fordíttassék: mégis csak rá kellett szánnia magát, hogy holmi avult
iratokat előhuzogasson a hajós ládájából. Azok között csakugyan
talált egy hivatalos kimutatást a tiszttartójától a marquisnőnek,
mint elvált feleségének megküldött apanageról.</p>
<p>– Aha! Hisz ez a feleségem volt! No hát Isten nyugtassa meg!</p>
<p>S azzal félárboczra bocsáttatá le a hajószászlót, tengerész
szokás szerint, a gyásztisztesség jeléül. <span class=
"pagenum"><a name="Page_117" id="Page_117">-117-</a></span></p>
<p>Aztán válaszolt valamit a perpignani préfetnek, hogy csak
fordítsák az esedékes összegeket is oda, a hova a többit. A meghalt
marquisnő gyásztiszteletére pedig ágyúzzanak annyit, a mennyi őt
rangjánál fogva megilleti. Egyéb fajtájára a végtisztesség tételnek
ő bizony már nem emlékezett.</p>
<p>A mint az új árúterheket felszedte a hajójára, megint
visszafordult a nagy oceáni útra.</p>
<p>Azonban nem sokára tapasztalá, hogy nem csak az ilyen mellékes
dolgokat felejti el, mint egy elvált feleség, hanem a
leglényegesebbeket is. Nem jutnak eszébe a kikötők nevei, a miket
útközben érintenie kell, nem találja meg a matrózainak a nevét, sőt
a másodkapitányának, a kormányosának is olyan neveket ad, a mikért
azok bámulva néznek a szemébe, nem tud külömbséget tenni az
árboczfák és vitorlarudak között, mikor parancsot oszt.</p>
<p>– Mi történik én velem? kérdezé egy alkalommal a hajó
orvosától.</p>
<p>– Ön bizony, kapitány úr, egy kis agylágyulás felé
vitorlázik.</p>
<p>– A mennykőbe. Azt nem szeretném megérni.</p>
<p>– Hát még most kikerülheti gyökeresen megváltoztatott
életmóddal.</p>
<p>– Mit gondol ön?</p>
<p>– Azt, hogy önnek búcsút kell venni a tengertől, meg a
pálinkától. Valahol az Alpes maritimes egyik vízgyógyintézetében a
szép havasok között még helyrehozhatja ön az életszervezetét.</p>
<p>Filibert gróf megfogadta az orvosi tanácsot s búcsút vett a
tengertől is, meg a rumos palaczktól is.</p>
<p>Talált a délfranczia havasok között egy kedves zúgot, a hol az
emberek nem isznak egyebet, mint vizet.</p>
<p>Ott egy parasztorvos radikális kura alá vette. Mezitláb járatta
és fedetlen fővel, akár szél volt, akár zápor, vizes pokrócz közé
csavartatta, zuhanyoltatta, aztán kergette <span class=
"pagenum"><a name="Page_118" id="Page_118">-118-</a></span>
sziklákat mászni s itatta vele a vizet pint számra. Utoljára
valóságos vízrészeggé lett minősítve.</p>
<p>Filibert gróf kápolnát építtetett a kis fürdőhely számára
tökéletes felgyógyulásának az emlékére.</p>
<p>Azt mondta mindenkinek, hogy egész új embernek érzi magát.</p>
<p>Mielőtt azonban a fürdő vezére elbocsátotta volna, a lelkére
kötötte, hogy ezt a megszokott kurát ugyan abba ne hagyja ám soha
egy napra se, mert a mint ellenkező életmódba téved, a recidiva
annál gyorsabban fog bekövetkezni. A bort, pálinkát tekintse
méregnek. És a mi fődolog: akármi baja történik, doktort ne
bocsásson közel a testéhez, mert az mind a halál liferánsa. Csak
vizes pokróczot, hideg zuhanyt, akármi baja támad. Vigyen magával
valakit innen a faluból, a ki már érti a gyógykezelést.</p>
<p>Volt is ilyen valakije Filibert grófnak: egy parasztleány.</p>
<p>Marciolenak hítták.</p>
<p>Fekete szemű, fekete hajú, fekete bőrű picard leány.</p>
<p>Jószívű, szolgálatkész teremtés. A ki egészen rendes dolognak
találta, hogy egy férfit naponkint tetőtől-talpig vizes lepedőbe
burkoljon, kibontson, a vizes kádba beletaszítson, azt onnan megint
kihúzza, végig dörzsölje s e mellett maga is a lehető legkurtábban
legyen feltürkőzve. Megszokták azt ezen a vidéken.</p>
<p>Hanem a mellett egészen szigorú volt az erkölcseiben.</p>
<p>Az ápolgatott patiensnek semmi reciprocitás nem volt
megengedve.</p>
<p>Pedig az ilyen vízkura nagy élesztő erővel bír.</p>
<p>Aztán meg az agylágyulás felé közeledő férfiaknak az a
sajátságuk, hogy a vágyaik elkezdenek az érzékeiken uralkodni. Az
öreg úr kérkedve beszéli, hogy milyen láng lobog még az ereiben! s
felvillanyozódik, ha egy szoknya suhogását hallja! Másodszor érzi
magát fiatalnak. Ne áltassa magát! Az agylágyulásnak a szimptomája
az. A «fin du demi-siècle». <span class="pagenum"><a name=
"Page_119" id="Page_119">-119-</a></span></p>
<p>Filibert szervezetét is meglepte az az őszi másodvirágzás.</p>
<p>Mikor már közeledtek a napok, melyeken a fürdőt elhagyandó volt,
azt monda Marciolenak:</p>
<p>– Hallod-e kincsem, én elviszlek magammal armignoli
kastélyomba.</p>
<p>– Vinnél ám, ha mennék. De én itt maradok.</p>
<p>– Hát mért akarsz itt maradni?</p>
<p>– Mert itt van nekem egy fakunyhóm, melyben otthon vagyok.</p>
<p>– Az én kastélyomban is otthon fogsz lenni. Minden cseléd,
minden tiszt a te szolgálatodra fog állni. A mit te parancsolsz,
azt mindenki teljesíti. Lesz hintód, paripád, minden ünnepre új
ruhád, gyémántos függőd, gyöngyös násfád, aztán annyi pénzed, hogy
megveheted vele ezt az egész falut.</p>
<p>– De hát mindezekért a te kincseidért én nem adom oda ezt az én
övemet.</p>
<p>A pikárd hajadonok egy széles, szironynyal himzett bőr-övet
viselnek, a mit csak akkor áldoznak fel, a mikor férjhez
mentek.</p>
<p>Másnap megint előhozta ezt a tárgyat Filibert Marciolenak.</p>
<p>– Hát látod, én nem sokáig élek. Egyenes örökösöm nincsen. A
pénztáram tele van. Azt mind neked hagyom. És ha úgy hozná magával
a szerencse, hogy ebből a mi együttlétünkből valami élő lény
származnék, hát akkor én az egész vagyonomat arra hagyom, minden
oldalrokonom kizárásával, a kiket külömben sem szeretek.</p>
<p>– Hát édes uram, én csak azt mondom neked, felelt Marciole, hogy
én nekem is van becsületes nevem, az édes anyámnak is van, az
öreganyámnak is van, még a szépanyámnak is van, mind a hárman ott
élnek együtt abban a kunyhóban; már most hogy kerüljek én egyszer
azoknak a szeme eleibe, egy gyerekkel a karomon, a kiről, ha
kérdik, hát ennek mi a neve? akkor én azt feleljem: <span class=
"pagenum"><a name="Page_120" id="Page_120">-120-</a></span> «ennek
nincsen neve». Ha mindjárt végselyembe, színaranyba van is
bepólyálva.</p>
<p>Harmadnap azután azt mondá Filibert gróf az ápolóleánynak:</p>
<p>– Hallod-e Marciole! Engem vigyen el az ördög, ha egy
körömfeketényit törődöm is azzal, hogy mit beszél felőlem a világ?
Nem bánom, elveszlek a törvényes ceremoniák szerint feleségül. De
nem magamért, hanem te éretted, azt kivánom, hogy ezt a házasságot
ne üssük dobra. Itt a legközelebbi falu maireje előtt megkötjük a
házasságot s aztán a bizonyítványt hiteles alakban kiállíttatva,
leteszszük a perpignani prefektura levéltárába. Onnan előkérheted,
ha egyszer én meghalok. De addig ne szólj róla senkinek. Mert az én
rokonaim olyan gonosz emberek, hogy ha azok megtudják, hogy én
téged törvényes feleségemmé tettelek, tégedet elemésztenek, vagy
azt teszik, hogy elcsábítanak, megszöktetnek tőlem. Ha pedig úgy
fogsz mellettem lenni, mintha gazdasszonyom volnál, akkor nem
csókolnak ugyan kezet neked, de békét hagynak.</p>
<p>Erre az ajánlatra hallgatott Marciole.</p>
<p>Azt a legényt, a kivel az ablakon át szokott beszélgetni, úgy is
elvitték katonának Algirba, a beduinok közé, azt soha sem fogja
többet látni. Az elkeseredés rávitte, hogy kezet adjon rá. Az
anyja, nagyanyja, szépanyja is beleegyezett, azok megkapták a
moringot, két ezer frankot, azzal egész úrrá lettek téve.</p>
<p>Filibert gróf azután karonfogta Marciolet, a szükséges négy tanú
kiséretében (mind becsületes kőfejtők voltak a nagy gránitvágásból)
átballagott gyalog a szomszédos Rougivalba; ott a maire előtt
elvégezte a törvényes szertartást, a násznagyoknak kifizette a
napszámját, a házassági bizonyítványt hiteles alakban kiadatta
magának s azzal visszatért a fürdőintézetbe.</p>
<p>A fürdőorvos előtt egy ilyen befejezését a fürdőkúrának
természetesen nem lehetett titokban tartani. A doktor <span class=
"pagenum"><a name="Page_121" id="Page_121">-121-</a></span> azt
mondta rá, hogy ez sűrűn előforduló eset, hogy a hidegvízkúrán
felépült urak az ápolóleányaikat elveszik feleségül, ez a
legcsalhatlanabb bizonyítéka a gyógyrendszer tökéletességének, s
alig van közöttük egy, a ki egy év leforgása alatt örvendetes
családi eseményről ne tudósítaná jóltevőjét, a fürdőorvost. Azután
ellátta őt makrobiotikai és kalobiotikai tanácsokkal: mihez tartsa
magát, az ünnepnapokat szigorúan megtartsa (Lafontaine kalendáriuma
szerint), el ne felejtse, hogy «aurora musis amica», a mi nemcsak a
muzsákra áll. Egyébiránt a Marciole mindezekről legjobban fogja
informálni, mert az már alaposan ismeri a vízkúrát.</p>
<p>Ezzel aztán a legközelebbi postakocsival elpályázott Filibert
gróf Marciolejával együtt Perpignanba. Ott első dolga volt a
préfethez ellátogatni, s annak átadni hivatalos megőrzés végett a
házasságáról szóló bizonyítványt, megértetve vele a titokban
tartásnak az indokait.</p>
<p>A préfet is legitimista volt, mint Filibert gróf: ősei mind
bourbonhívek. Összetartottak.</p>
<p>Az oldalág, mely esetleg Filibert gróf után örökölni remélt, az
pedig imperialista volt.</p>
<p>– Csak az kellene még, hogy ide Armingolba De Quimper Ellinor
vicomte telepedjék le! Az elkeseredett bonapartista! Megrontaná az
egész departement-t.</p>
<p>Filibert gróf meg lehetett felőle nyugodva, hogy monsieur
Rochepilon (a préfet) levéltárában igen jól meg lesz őrizve az ő
házasságlevele s adandó alkalommal kellőleg érvényesítve.</p>
<p>Ennek az adandó alkalomnak két fázisa volt. Az egyik mentül
elébb, a másik mentül később kivánatos.</p>
<p>Filibert gróf, ősi kastélyába megérkezve, egészen úgy rendezte
be az életmódját, a hogy azt a fürdőorvos elrendelé.</p>
<p>Reggel fél öt órakor vizes lepedő, pokróczczal, abban izzadni
fél hat óráig, akkor bele egy tizenkét fokú vízzel telt
fürdőmedenczébe, lubiczkolni három perczig, akkor <span class=
"pagenum"><a name="Page_122" id="Page_122">-122-</a></span> durva
vászonnal letörültetni, a derekára négy singnyi felében nedves, jól
kifacsart kendőt körülcsavartatni, az öltönyt felkapni s aztán
mezitláb futni a harmatos fűben. Marciole segédkezett mindezeknél.
Útközben meginni két pohár forrásvizet, azaz, hogy két kürtre
valót. A hegytetőn megfúni a kürtöt, s aztán csendesen lejönni a
lejtőn, leülni a reggelihez, mely áll egy köcsög aludt tejből, tele
aprítva fekete kenyérrel. Akkor egyet pihenni, ujságot olvasni.
Semmi szivar! Az is méreg. Délben két pohár víz, rá egy nagy darab
félig sült borjuhús kenyér nélkül, utána megint víz. Akkor siesta
tizenöt percz. Megujított vizes burkolat. Ismét szaladás a
szabadban. Ozsonnára irós vaj, aludt tej mézeskalácscsal. Csendes
séta. Estére hideg lábvíz, lépes méz, bodza-lekvár, pohár tej.
Kilencz órakor lefekvés. Semmi vánkos a fej alatt.</p>
<p>Elgondolható, hogy az ilyen földesúrnak vendége nem akad, a
kinek az asztalán nem fordul meg egyéb, mint aludt tej, rozskenyér,
meg lépes méz, rá hideg forrásvíz. Kevés ember bolondul az ilyen
lakoma után.</p>
<p>A Marciole pedig hűségesen helyt állt mindezekben.</p>
<p>És volt is a kurának láttatja.</p>
<p>Filibert gróf egészen legénynyé lett a vízkúrától.</p>
<p>Minden délután felvágott egy méter gyertyánfát az udvaron. Ugy
tudott enni, mint egy farkas. Folyvást távgyalogló lépésben járt,
száztíz centiméternyi hágó-közökkel, egész vadászriadókat elfújt a
Waldhornon. Dicsekedve mondá el a tiszttartójának, a ki minden
hónap elsején feljött hozzá beszámolni, hány kilóval lett nehezebb
a legutolsó találkozás óta.</p>
<p>De a Marcioleon is volt láttatja a vízkúrának. Az is folyvást
nehezebb lett hónapról hónapra. Egyszer aztán megint csak könnyebb
lett.</p>
<p>Mi, a kik értesülve vagyunk a perpignani préfetnél letéteménybe
helyezett házassági levélről, ebben az eseményben semmi
megbotránykozni valót nem találunk. Másoknak a véleményéről pedig
ne tudakozódjunk. <span class="pagenum"><a name="Page_123" id=
"Page_123">-123-</a></span></p>
<p>Filibert gróffal most már igazán nem lehetett gyalog
beszélni.</p>
<p>Az újszülött tökéletesen hasonlított az atyjához. Csak épen a
szemei voltak olyan feketék, mint az anyjáé. Filibert gróf
tengerkék szemeket használt.</p>
<p>Az újszülöttet megkereszteltetni elvitték magukkal ugyanabba a
Rougival helységbe, a hol megesküdtek. Csak ott irathatták be a
matrikulába az apa és anya neveit. Armingolban minden el lett volna
árulva vele.</p>
<p>A kis Aïra az első esztendejében csak olyan szép volt, mint a
milyenek a kis gyerekek szoktak lenni: apa, anya szemében szép,
idegennek rettenetes!</p>
<p>Másfél éves korában már olyan hosszú volt a haja, hogy a térdeig
ért. Dajkát soha sem tartottak mellette; az anyja maga szoptatta,
gondozta, járni tanította.</p>
<p>Ezen új hivatal csorbát ütött a régin: a gróf ápolásán,
annálfogva Marciole mellé még egy kisegítő ficzkót kellett fogadni,
a ki a gépies munkát teljesítse a vízgyógyrendnél, Marciole csak a
felügyelést vezette. Ennélfogva Filibert gróf nem is találta már
ezt a kurát olyan mulatságosnak, s nem tartotta meg olyan pontosan;
ellenben annál gyakrabban látogatta meg a gyermekszobát s részt
vett abban az örömteljes foglalkozásban, mikor egy nagy ember a
kicsiny embernek odanyujtja a két kezét: az a két markával
belékapaszkodik a nagy ember hüvelykujjaiba s aztán csinálja a két
lábával azokat balletfigurákat, a miket a groteszk tánczosnők nem
tudnak utána csinálni. Az az egy éves gyerek még a lábának a
hüvelykujját a szájába tudja venni. Filibert gróf járni tanította a
gyereket, s néha addig guggolt előtte, a míg aztán ő maga nem
tudott felállni a lábára, s Marciolenak kellett az öreg urat
fölemelni és belevezetni a lépegetés tudományába elzsibbadt
lábait.</p>
<p>Hanem azt nem engedte meg Marciole Filibert grófnak, hogy meg is
fésülje a gyermeket. Sok ideig egyedül ő maga rejtegette azt a
titkot, hogy az a fekete hosszú haj nem éri <span class=
"pagenum"><a name="Page_124" id="Page_124">-124-</a></span> be
azzal, hogy térdig alászáll, hanem lassankint lenő a
nyakcsigolyára; onnan áttengődik a hátra, úgy hogy valóságos sörény
válik belőle. Hát ez nem baj addig, a míg leeresztett hajat kell
viselni; de mi lesz belőle, ha egyszer azt kontyba kell majd
kötni?</p>
<p>Az a bizonyos finom szösz is kezdett jelentkezni a gyermek
arczán és végtagjain, a mi a családi tulajdonokhoz tartozik.</p>
<p>Hanem ezt mind elfelejtette neki az ember azért a pajkos jó
kedvéért, a mivel már kis gyerek korában mindenkit el tudott
mulattatni. Nem hallotta ezt soha senki nyafogni, pityeregni,
mindig olyan eleven volt, mint egy kis macska: hempergett,
bukfenczezett, kaczagott, hizelkedett, hamiskodott, körmölt,
harapott, s aztán ha elfáradt a játszásban, összekuporodott, a
fejét a térdére fektette s aludt, mint egy macska.</p>
<p>Mikor pedig már beszélni is megtanult, akkor meg csupa
gyönyörűség volt vele enyelegni. Olyan furcsákat tudott mondani,
hogy még a mogorva komornyikot is megnevetteté vele. Aztán
mindenféle nótát megtanult: a kertészleányok tanították provencei
népdalokra, egy népünnepélyen meglátta a carmagnolt, azt rögtön
elsajátította. És mikor egyszer azzal lepte meg Filibert grófot,
hogy a dzsiget eltánczolta előtte, a gróf az ölébe vette és
összecsókolta az arczát.</p>
<p>Egyszer aztán elkövetkezett az az idő, a mikor illendő volt a
kis leányt valami egyébre is tanítani, mint tánczokra és
dalokra.</p>
<p>Ezt már az anyja nem volt neki képes megadni.</p>
<p>A derék Marciole nem tudott sem irni, sem olvasni. Az ő
kunyhójuktól messze esik az iskola, aztán nem is ért rá, már kis
leány korában dologba kellett állnia, később meg nem volt kedve
hozzá. Az egész ivadékában nem volt soha betűvető ember.</p>
<p>A legelső elemi ismeretek közlését magára vállalá a helybeli
abbé. Egy igen jószívű, kegyes férfiu. <span class=
"pagenum"><a name="Page_125" id="Page_125">-125-</a></span></p>
<p>Annak a tudományát azonban nagyhamar kitanulta a kis Aïra, s
mikor aztán észrevette, hogy már ő tud többet, mint a tanítója,
akkor elkezdett vele pajzán dévánkodásokat űzni.</p>
<p>Egyszer aztán komoly tanakodásba elegyedett Filibert
Marcioleal.</p>
<p>– Hallod-e Marciole: a «mi Aïránk» már tíz esztendős. Itt az
ideje, hogy rangjához illő nevelést adjunk neki. – Tudod, hogy mi
sors vár rá? – Ő neki egykor reprezentálni kell. Ha én meghalok, te
belőled ugyan grófné lesz, de azért te házat nem fogsz vihetni,
mert még igazán francziául sem tudsz beszélni, csak azt a te
otthoni patoádat – Aïrának kell majd pótolni a te
tudatlanságodat.</p>
<p>– Hát hogyan? Miképen?</p>
<p>– Nevelőnőt kell a házhoz fogadni, a ki a leányt magasabb
tudományokra oktassa: zongorázni, rajzolni, festeni tanítsa. S a
többi! Mit tudom én, hogy mi mindent kell tudni egy comtessenek.
Aïra pedig egyszer azzá lesz. Azért, hogy most senki sem híja
annak.</p>
<p>– Jól van. Tehát majd keresünk a számára egy nevelőnőt.</p>
<p>Marciole aztán tanácsot tartott a derék jóvoltu abbéval.
Megérteté vele, hogy milyen az ő eszményképe egy nevelőnő dolgában.
A főtisztelendő úr aztán ki is keresett a számára egyet az
ismerősei köréből s azt elszerződteté az armingoli kastélyba.</p>
<p>A nevelőnőben minden tökéletesség megvolt, csak épen a szépség
volt nála annyira elrejtve, hogy azt közönséges emberi szem nem
volt képes észre venni. Szakálla nem volt, mert borotválkozott.</p>
<p>Ez fog legjobban hozzáilleni a növendékéhez.</p>
<p>Mikor Filibert grófnak bemutatá magát a nevelőnő, az ő kezéből
véve át a növendéket, azt mondá a gróf Marciolenak, a hogy egyedül
maradt vele:</p>
<p>– Hallod-e kedvesem, ugyan jó, hogy ennek a hölgynek a mi kis
Aïránkat kell nevelni és nem engemet, mert én megszökném tőle egy
hét alatt. <span class="pagenum"><a name="Page_126" id=
"Page_126">-126-</a></span></p>
<p>– Nem is magának fogadtam én azt, hanem a leányának.</p>
<p>Meghozatták a rengeteg sok tankönyvet, szép illustrált műveket,
festő- és rajzoló-szereket és egy drága Erard-féle zongorát s
azonnal kezdetét vette a felsőbb oktatás. A napnak minden órája úgy
volt beosztva, hogy azon valamit kellett tanulni a kis
leánynak.</p>
<p>Nagy kínja volt vele a nevelőnőnek. A gyerek mindent megtanult,
csak azt nem, a mire tanították; a festékeit arra használta, hogy a
históriás könyvben a celebritások képeit kékre, zöldre, pirosra
bemázolja vele, a zongorát agyonverte czigánymódra játszott
népdalokkal, s a mikor a menuette figuráira tanították, egyszerre
csak a carmagnolba ugrott át belőle; mikor megfeddték, kaczagott,
dalolt, s ha a sötét szobába zárták büntetésül, gombostűhegygyel
karrikaturákat rajzolt a festett falra, a mik szörnyen
hasonlítottak a nevelőnő külsejéhez.</p>
<p>Félesztendő mulva nem az Aïra szökött meg a madametól, hanem a
madame az Aïrától.</p>
<p>Odavágta a szerződését a gróf asztalához.</p>
<p>– Basta! Elég volt! Én leányt jöttem ide nevelni, – de nem vad
hiúzt!</p>
<p>S azzal ott hagyta az armignoli kastélyt.</p>
<p>Ekkor aztán Filibert gróf azt mondá Marciolenak:</p>
<p>– No, már most, édes barátnőm, én hozatok az Aïránk számára
nevelőnőt, olyant, a milyen az én ideálom egy nevelőnőben.</p>
<p>S mert a párisi hölgyekhez nem volt bizodalma, Lyonból szerzett
egyet.</p>
<p>Így került az armingoli kastélyba Fernande.</p>
<p>Még akkor nem volt «soror». <span class="pagenum"><a name=
"Page_127" id="Page_127">-127-</a></span></p>
<h2>II.</h2>
<p>Pár nap mulva az új nevelőnő megérkezte után ilyen tartalmú
levelet irt Jacques Pluhar, Ellinor De-Quimper grófnak:</p>
<p>«Csoda történt. A mint az öreg úr Fernande kisasszonyt meglátta,
azon való örömében a haja egy éjszaka megfeketedett.»</p>
<h2>III.</h2>
<p>De hát ki az a Jacques Pluhar?</p>
<p>Ki az az Ellinor De-Quimper?</p>
<p>Ki az a Fernande kisasszony?</p>
<p>… Jacques Pluhar, a rangosztálya szerint, a komornyikok
kategoriájába tartozik, s mint ilyen «monsieurnek» czímeztetik.
Tulajdonképen pedig ő az Filibert gróf életrendszerében, a mi a
ketyegő az óránál: a felhúzott életrugó működésének
szabályozója.</p>
<p>Már valami nyolcz év óta ő a mindenese a grófnak: felügyelője,
istápja, pénztárnoka, titkárja, felolvasója, doktora.</p>
<p>A gróf apródonkint felhagyott a vízkurával, a mióta a lábai
megtagadták a vízben-sárban szaladgálást. Víz helyett sört iszik;
nem fürdik, hanem inkább pipázik.</p>
<p>A Marciole tizenkét év alatt nagyon megvénült. A hegyvidéki
parasztnők hamar elhervadnak. Azaz, hogy nem hervadnak el, hanem
úgy járnak, mint a tulipán, a mely a szép himes szirmai helyén
ugyanazon kocsányon idomul át egy nagy háromszögletű tobozzá:
ugyanaz a tulipán az!</p>
<p>Az arczbőre megrezesedett, a homloka csupa ráncz lett, a nyaka
megvastagodott, s a fogai megritkultak. A parasztszépség elmultával
elvesztette a befolyását is, s az a befolyás egészen a komornyiknak
jutott.</p>
<p>Marciole naponkint csak egyszer szokta a grófot látni,
<span class="pagenum"><a name="Page_128" id=
"Page_128">-128-</a></span> a mikor ebéd után felhozza eléje a kis
Aïrát, hátrafésült hajjal. (Fésülni még most sem engedi másnak.) S
akkor addig ott marad, a míg a kis leány a gróf urat
bohóskodásaival mulattatja.</p>
<p>A gróf nagyon szereti a kis leányt. Órahosszat engedi játszani,
csintalankodni, ugra-bugrálni maga körül. Itt minden szabad neki.
Még a pipát is a szájába veheti. Az anyának semmi beleszólása. Az ő
helye ott a gróf karszéke mögött. S ha meg találja inteni a kis
csintalant: «Ejh, nem illik az!» a gróf hátrakiált neki: «Csitt
odahátul!»</p>
<p>Mindaddig, a míg Jacques be nem jön s egy szót súg a gróf
fülébe. Akkor aztán int a kezével Filibert, hogy elmehetnek.</p>
<p>Az a titokban súgott szó tudniillik «kávé».</p>
<p>Ezt nem szabad megtudni Marciolenak, hogy Filibert kávét
iszik.</p>
<p>Ha megtudná, majd csapna nagy patáliát érte! Kikönyörögné a
kezéből a kávés findzsát. Még el is árulná magát. «Édes, jó uram!
Ne rontsd meg az egészségedet! Tudod, hogy a kávé te neked
méreg!»</p>
<p>Szegény, becsületes Marciole! Hogy őrzi a grófnak az életét!
Pedig hiszen annak a halálával kezdődik az ő felmagasztalása.
Addig, a míg a gróf él, csak a megszégyenülés csepeszét viseli a
fején, az özvegyi fátyol hozza meg számára a grófi diadémot! – És
mégis féltve őrzi az életét az urának. Mindennap összevész a
komornyikkal miatta. Pedig ha a saját jóvoltára gondolna csupán,
nem kellene egyéb, mint hogy egyszer a gróf fekete kávéja közé
töltsön egy jó pohár cognacot (hisz az ártatlan szer, pláne
orvosság) s másnap már grófné asszony volna a czíme.</p>
<p>Igazán megérdemelné a jó Marciole, hogy neki itéljék a Monthyon
erénydijat, a ki tizenkét évig tűri a szennyet az arczán, s őrzi
annak az életét, a kinek a temetése napján ez a szenny auroleolával
lesz felcserélve.</p>
<p>És aztán mindennap ki hagyja magát űzetni egy cseléd által az ő
urának, férjének a szobájából, egy cseléd által, <span class=
"pagenum"><a name="Page_129" id="Page_129">-129-</a></span> a ki
előkelő fölényét érezteti vele, – a tudatlan paraszttal.</p>
<p>Hát ő persze nem tudná felolvasni a hirlapokat a gróf előtt,
miként Jacques, pletykákat sem tudna neki elmesélni a főúri
világból.</p>
<p>Jacques Pluhar sok évig a párisi jockey-clubnál volt benfentes
szolga. Onnan került igen jó ajánló levéllel Trimeric grófhoz.
Legalább az ajánló levelei azt állítják. Ezeket pedig De-Quimper
Ellinor gróf eszközölte ki a számára, a jockey-club egyik
leghíresebb tagja.</p>
<p>De azt Filibert gróf nem tudta meg sok ideig, külömben gyanakodó
lett volna.</p>
<p>Trimeric Filibert gróf nem szerette, ha csak a nevét kimondták
is előtte De-Quimper Ellinornak.</p>
<p>Nem azért, mintha ellensége lett volna, hanem azért, mert
atyafia volt.</p>
<p>Trimeric grófnak az atyja és De-Quimper grófnak az anyja
testvérek voltak.</p>
<p>Az unokatestvérek soha sem látták egymást. Ellinor az alatt nőtt
fel, a míg Filibert a tengereket szállta.</p>
<p>Hanem hát kellemetlen érzés egy olyan atyafira gondolni –
becsületes embernek, a kit meg akar csalni – a becsületes
ember.</p>
<p>Már pedig Filibert gróf tudta jól, hogy ő Ellinort okvetlenül
meg fogja csalni.</p>
<p>Ez a jó fiu azt gondolja, hogy ő fogja a nagybátyja vagyonát
örökölni; valószínüleg már erre a számlára csinált is egy halom
adósságot.</p>
<p>Mekkora lesz aztán az elbámulása, mikor a temetés után (vagy még
a cerimonia előtt), a perpignani préfet bemutatja a gyásztevő
gyülekezetnek a törvényesen egybekelt özvegyet, s a törvényes
szülöttet, mint egyenes örökösét a Trimeric vagyonnak.</p>
<p>Ezért nem szerette Filibert gróf, ha az öcscsének a nevét
előhozták előtte.</p>
<p>Jacques Pluhar pedig ennek a megbizott embere, a kinek
<span class="pagenum"><a name="Page_130" id=
"Page_130">-130-</a></span> rendes feladata koronkint értesíteni
Ellinort az armingoli kastély eseményeiről s közben a megbizójának
az utasításait foganatosítani.</p>
<p>Jacques Pluhar természetesen maga is őrizkedett Ellinor nevét
felemlíteni a grófja előtt. Bár épen azért volt ideküldve.</p>
<p>Még nem jött el az ideje.</p>
<p>A jó haditervnek érés kell!</p>
<p>A hirlapok között, a miket Filibert gróf járatott, volt egy
furcsa ujság, a minek a neve volt Harlequin. Ez egy ideig őrült
nagy sikert vívott ki a párisi boulevardokon. Ennek a lapnak
annyiféle munkatársa volt, a hány politikai párt beszéltet magáról
Francziaországban. Ezek aztán ugyanazt a thémát, eseményt sorban a
maguk szempontjából adták elő. Az egyik oldalon az opportunista, a
másikon az intransigens, a harmadikon a boulangista, a negyediken
az imperialista, az ötödiken a legitimista, a hatodikon az
anarchista. Ezeket az egymással szemeszöktében ellenkező
értekezéseket összeolvasni valóságos pokolbeli élvezet lehetett.
Azután irtak bele ultramontanok és szabadkőművesek, idealista és
realista kritikusok, haussera és baissere spekuláló
nemzetgazdászok, spiritisták és antispiritisták, atheisták és
theozofisták, darwinisták és charlatánok és komoly
természettudósok.</p>
<p>Ezeknek az utóbbiaknak a czivakodásai mulattaták legjobban a
Trimeric-család utolsó férfisarját.</p>
<p>Különösen egy éveken keresztül folytatott felfedezési vita
érdekelte az öreg urat rendkívüli mértékben.</p>
<p>Egyszer az a hir emelte fel a fejét, hogy Borneo szigetén
felfedezték a majomembert, a Darwin-elmélet kézzelfogható
bizonyítékát, az összekötő tagot az ember és az utáncs között.
Leirták az alakját, az ábrázatját. Egy majom, a ki beszél, emberi
szótagolással, a kinek már lelke van és czivilizálható.</p>
<p>– Még utóljára kiderül, hogy a Trimeric-ükök voltak az emberi
faj igazi ősei. <span class="pagenum"><a name="Page_131" id=
"Page_131">-131-</a></span></p>
<p>Rögtön nyomban következtek a tudósok, a kik lerontották az egész
elméletet: humbug az egész! E fajta szőrrel benőtt emberek vannak
Oroszországban is, de ez csak aféle túltengése a finom pihének,
csak olyan emberek azok, mint más kétlábú teremtés.</p>
<p>Ekkor a felfedező tudós, Buckland, közzétette a lefényképezett
alakokat, a kiket a birma király udvaránál látott. Ennek a
majomemberfajnak a neve: «Kráó».</p>
<p>Erre egy híres olasz aquarium-tulajdonos, Farelli, nem sajnálta
a költséget, kiküldött egy ügynököt Borneoba, hogy vegyen meg a
királytól a számára egy ilyen Kráót.</p>
<p>A megbizott visszatért eredmény nélkül. A birma király nem ád el
Kráót semmi pénzért. – Hanem annyit kieszelt, hogy ezeket a birma
király udvarában látható majomembereket Láósz tartomány királya
ajándékozta, annak az ősrengetegeiben tanyázik a majomemberek
nemzetsége.</p>
<p>Ekkor aztán Farelli egy egész expeditiót indított meg egyenesen
Láósz őserdőibe, a Kráó-nemzet felfedezésére. A kutató társaság
vezére volt Bock Károly, komoly természettudós.</p>
<p>Ez csakugyan rá is akadt a Kráó-nemzet székhelyére Láósz
tartományban.</p>
<p>Ezek a tisztelt polgártársak a gunyhóikat terebélyes nagy fák
ágai közé építik. (Tehát már építenek!) De a tüzet még nem ismerik,
minden ételt nyersen esznek, kiváltképen halat és rizst.</p>
<p>Sikerült őket több izben meglepni a lakomáiknál, de az idegenek
közeledtére egyszerre szétriadtak, igazi majomszokás szerint egyik
fáról a másikra dobálva át magukat, vadállati ügyességgel, a hova a
karaván tagjai nem tudták őket követni. És így ezek sem fogtak
Kráót.</p>
<p>Filibert grófot most már aztán nagyon ösztökélte ez a
história.</p>
<p>– Nincs a Harlequinben valami a majomemberről? <span class=
"pagenum"><a name="Page_132" id="Page_132">-132-</a></span></p>
<p>Dehogy nem volt.</p>
<p>Az angol természettudósok és ethnographusok egész harczot
folytattak fölötte.</p>
<p>Kaulitz Jarlow egyenesen a majom és ember közötti rokonságot
bizonyította be az eddig nyert adatokból.</p>
<p>Ellenben Leuckart csak az ismeretes politrichia elméletét vélte
megállapíthatónak ez esetben.</p>
<p>– De hát nem tudnak odamenni és elfogni egyet? kiálta fel
Filibert gróf boszúsan.</p>
<p>– Hát hiszen épen erről az esetről értesít most a Harlequin. Itt
van egész terjedelmében a tudósítás: «Egyike az előkelő világ
matadorainak, a sport terén annyi sikerrel kérkedő De-Quimper
Ellinor gróf vállalkozott rá, hogy a láószi őserdőkből elhoz
magával egy Kráót.»</p>
<p>– Micsoda? Az én unokaöcsém? Annak volna ilyen elhatározása?</p>
<p>– Föl lehet róla tenni ilyesmit, ha egyszer a fejébe veszi. Az
egy bűvész. Valóságos Cagliostro. A tudósítás a módját is előadja a
tervezett Kráó-fogásnak. «Ellinor gróf nem fog nagy
vadászkisérettel közelíteni a majomemberek tanyájához, hanem
készíttet magának egy tökéletes majomöltözetet, melyben egészen
hasonlítani fog a majomemberekhez. Ebben az álczában egyedül fog a
Kráók tanyájára behatolni, odavegyül közéjük, mint jó czimbora,
ismeretséget köt egy fiatal majomleánynyal s azt elcsalja
magával!»</p>
<p>– Ördöngös egy ficzkó! No, ez derék lesz, ha sikerül neki; soha
sem hittem volna, hogy ilyen mennykő gyerek az én öcsém.</p>
<p>Most aztán itt volt az alkalom Ellinorról beszélni.</p>
<p>Az öreg úr hajlandónak mutatkozott erre a tárgyra rátérni.</p>
<p>– Ez az Ellinor, ez nekem unokaöcsém, tudja ön Jacques?
Harmadizbeli unokatestvérek vagyunk. Elég távoli rokonság. Annyira,
hogy ha én nekem leányom «volna», azt De-Quimper Ellinor gróf
feleségül vehetné. <span class="pagenum"><a name="Page_133" id=
"Page_133">-133-</a></span> Ha hozzá adnám, megjegyzem. De hát nem
adnám hozzá. Nincs olyan eset! Van önnek politikai meggyőződése,
Jacques Pluhar?</p>
<p>– Én nekem mindig az a politikai meggyőződésem, a mi azé az
uraságé, a kinél szolgálok.</p>
<p>– Ez nagyon helyes. Így is illik. Egy komornyiknak az a
kötelessége vagy a hogy mi nálunk, Trimeric grófoknál híják, egy
«major domus»-nak. – Nini! Van önnek valami véleménye a czímezések
felől, Jacques Pluhar?</p>
<p>– Tökéletesen. Három esztendeig szolgáltam egy külföldi
nagykövetnél, ott megtanultam, kit illet meg az «altesse», a
«Durchlaucht», a «serenissime», az «excellence», az «eminence», a
«honorable», a «baccalaureat», a «le docteur», «le président», «le
conseiller d’état», «le préfet», «le reverende» és «le
supplicant».</p>
<p>– Úgy is illik… A forradalom nem szüntethette meg a
czímezéseket. Már akárhogy elfogadták is azt a czímezést, hogy
«monsieur», de már azért én sem a parasztot, sem a pugrist, sem a
zsidót nem hivom monsieurnek, hanem a hogy minden ember szólitja
«te rustre!» – «cancre de bourgois!» – «te jordán!» Ez az ő czímük.
Tehát, ha ők megtarthatták a forradalom előtti czímeiket,
megtarthatjuk mi is. – De mit is akartam csak önnek mondani,
Jacques Pluhar?</p>
<p>– Hogy egy komornyiknak, vagy helyesebben mondva major domusnak
van bizonyos kötelessége.</p>
<p>– Úgy? tudom már. Az a kötelessége az ő ura irányában, a mi a
miniszternek a souverainjével szemben. Mindenben annak a
politikáját követni. Azt ön bizonyosan tudja már, hogy én minden
ízemben Chambord grófnak, Francziaország egyedüli törvényes
trónkövetelőjének a híve vagyok.</p>
<p>– Ezt könnyű volt kitalálnom a kastély kapuja felől kivésett
betükből. U. B. S. L. R. Ezt találni minden legitimista
kapuboltozata fölött.</p>
<p>– Tudja ön, mit jelentenek ezek a betük? <span class=
"pagenum"><a name="Page_134" id="Page_134">-134-</a></span></p>
<p>– Oh igen. «Un boiteux sauvera le royaume».</p>
<p>(Egy sánta menti meg a királyságot.)</p>
<p>A sánta alatt az adeptusok Chambord grófot értették, a ki a fél
lábára biczczentett.</p>
<p>– No, már most csavarja ön fel az eszét, Jacques Pluhar. Miután
én nekem ez a szent meggyőződésem, a mitől engem semmi
plebiscitumok meg nem foszthatnak, hogy Chambord gróf
Francziaország egyedüli legitim ura, ugyan hogy képzelheti azt
valaki, hogy én nekem lehessen ezen a világon bárminő érintkezési
pontot találni az én unokaöcsémmel, De-Quimper Ellinor gróffal, a
ki a Bonapartekkal szegődött össze: a mi leggyűlöltebb
ellenségeinkkel.</p>
<p>– Tudnék én erről valamit mesélni.</p>
<p>– Én a mesékre nem adok semmit. Én a tényekre hallgatok.
De-Quimper Ellinor gróf volt a hadsegéde Bonaparte Lulu herczegnek,
a ki őt a Cap-földre követte.</p>
<p>– És épen ez által tette a legfontosabb szolgálatot a
legitimista ügynek. Még pedig előre kiszámítva, az itthoni
szövetségesekkel megbeszélve, terv szerint végrehajtva.</p>
<p>– Hogy mondhat ön ilyet, Jacques Pluhar? Gondolja meg, hogy ki
előtt beszél. Ez olyan, mintha egy miniszter beszélne a
királyával.</p>
<p>– Én a legelső kútforrásból merítek. Mikor a szerencsétlen kis
herczeg hajóra szállt Southamptonban, hogy a Jóreménység fokára
vitorlázzon, a háborút tanulmányozni, a hogy a tudósok mondják: «in
anima vili» a meztelen bőrű zulukaffereken, hát akkor a
jockey-clubban egy ismeretes legitimista főúr, marquis Desbarras
–</p>
<p>– Ismerem, nagyon jól ismerem.</p>
<p>– No, hát ez a marquis Desbarras nyilt társaságban fogadást
kinált tízszeres ellentétel mellett mindenkinek, hogy Lulu herczeg
nem fog visszatérni többet soha Afrikából. Huszan is tartották a
fogadást ellene: felmentek az összegek egy millióra. Ha veszít, tíz
milliója bánja. Én ott <span class="pagenum"><a name="Page_135" id=
"Page_135">-135-</a></span> hordtam körül a chartreuse-poharas
tálczát. A marquis rám kiáltott: «héj, Jacques Pluhar! hát ön nem
állna mellém a fogadáshoz, hogy ne legyek magamban, annyi ellen?»
«Miért ne? mondám én, a ki meg tudom érteni a jó tréfát. Én is
beugratok száz frankot.» Négy hónap mulva zsebemben volt a megnyert
– tíz frank. A szegény Lajos herczeget megölték a zuluk az
izandulai berekben.</p>
<p>– No, hát ez köztudomású dolog.</p>
<p>– De azt már nem tudja minden ember, a mit én gyakran
meghallottam fülhegygyel azoktól az uraktól, a kik a fogadásukat
elvesztették: hogy Napoleon herczeg megöletése előre kicsinált
dolog volt Ellinor gróf és Desbarras marquis között.</p>
<p>– Mit mond ön? Gondolja meg a szavát!</p>
<p>– Úgy volt biz az. Fennhangon beszélték az urak egymás között,
hogy Napoleon herczeg legitimista összeesküvésnek esett áldozatul.
Őrizkedem véleményt mondani. Lehet úgy, lehet máskép. Lehet
politika, lehet spekuláczió. Az olyan urak, mint Cassaignac, azt
beszélték, hogy complott volt, az olyan urak, mint Pereira, a kik
sokat vesztettek a fogadáson, azt mondták, hogy yankeetrik volt.
Igen, igen, ez volt a műkifejezés Ellinor vicomte vállalataira.</p>
<p>– No, hát mondja ön el, hogy vélekedtek az urak?</p>
<p>– Hát, hogy Ellinor vicomte, a ki hadsegéde volt Lulu
herczegnek, egy felbérelt kém által előre értesíté a zulutábor
vezérét, hogy merre fog a herczeg kiséretével együtt kémszemlére
elindulni. Az viszont arról értesíté őt, hogy hol fognak az ő
emberei lesben állni. Mikor aztán a megjelölt embuscade közelébe
értek, Ellinor vicomte rávette a herczeget, hogy szálljanak le a
lovaikról s hágjanak fel egy magasabb halomra, a honnan az egész
rónát beláthatják. Ekkor egyszerre felugráltak a magas fűben
elrejtőzött kafferek. A többit az ujságokból tudjuk. Hogy a
herczeget az egész kisérete cserben hagyta. Azok mind nagy sebtében
felugráltak a lovaikra, ő pedig nem birt a lovával, nem
<span class="pagenum"><a name="Page_136" id=
"Page_136">-136-</a></span> tudott a nyergébe felkapni, s ott esett
el a vademberek hasszagáj-döfései alatt.</p>
<p>– No, az úgy volt. Emlékezem. Olvastam.</p>
<p>– Hát az urak, a kik e fölött a clubban sans gêne diskuráltak,
azt mondták, hogy ez politikai gyilkosság. A politikai gyilkosság
pedig fel van véve a népjog codexébe. Szép is volna, ha a francziák
kezdenének el lamentálni egy napoleonida meggyilkoltatása miatt, a
kik egy Bourbon koronás fejét nem sajnálták a nyaktiló alá
vinni.</p>
<p>– Hát abban igazuk is volt! Már tudniillik amazoknak, nem is
amazoknak, hanem emezeknek, azaz, hogy azoknak, a kik így
vélekedtek, hogy egyiknek épen úgy nincs igaza, mint a
másiknak.</p>
<p>(Ez igen szép sorites volt a gróftól.)</p>
<p>– Ezen haláleset által az imperiálisták meg lettek fosztva a
legbiztosabb alaptól, a mire a fellegváraikat építették, oda volt a
trónjelöltjük. A vörös herczegből nem lesz császár!</p>
<p>– Hát De-Quimper Ellinorral mi lett?</p>
<p>– Ő ismét visszakerült Párisba; feljött a jockey klubba. Fogadta
a gratulatiókat és az insultatiókat egész hozzá illő applombbal. Az
utóbbiakért sorba megverekedett s az ellenfeleit megszurkálta:
kitörülteté a nevét az imperialista klubból, s megosztozott a
marquisval a fogadások nyereségén; kapott, azt mondják, kétszázezer
frankot.</p>
<p>– Hisz ez derék ember!</p>
<p>Jacques Pluhar nem szólt semmit, csak a szemével hunyorított
rá.</p>
<p>Kis idő mulva Filibert gróf, a kinek megint másfelé járt a
gondolatja, azt kérdezé a komornyiktól:</p>
<p>– Hát aztán Jacques, nem nyomta önnek a lelkiismeretét az a tíz
frank, a mit ön egy császári herczeg meggyilkoltatásán nyert?</p>
<p>– Hát hiszen én is «derék ember» vagyok.</p>
<p>Abban megint igazat kellett neki adni. Ámbár világos a sofisma.
Tiz frank egy emberéletért nyomhatja az embernek <span class=
"pagenum"><a name="Page_137" id="Page_137">-137-</a></span> a
lelkét; de kétszázezer frank már nem nyomhatja.</p>
<p>Most azután egészen kiváncsivá volt téve az öreg gróf az
unokaöcscsére. Ujból kérdőre fogta Jacques urat.</p>
<p>– Mondja csak Jacques: nagy szelet csinál az az én unokaöcsém
Párisban?</p>
<p>– Ő adja a hangot a társaságban.</p>
<p>– S van neki hozzá való jövedelme? Én, a hogy emlékezem rá, a
papa De-Quimper egy nagyon szerény birtoku grófocska volt, a ki
mindig a szekerészettől telelésre kikölcsönzött lovakon járt.</p>
<p>– Azt tudom, hogy mesés összegeket tud elkölteni.</p>
<p>– De hát honnan veszi hozzá a pénzt? Tán csak nem áll – zsidó
vállalkozókkal üzleti viszonyban?</p>
<p>– Óh azt nem!</p>
<p>– Vagy politikus herczegasszonyokat fosztogat ki?</p>
<p>– Még azt sem. Hiszen tudja gróf úr, a világ olyan nagy!
Francziaország még nagyobb! A ki olyan szerencsés, hogy francziának
születhetett, annak már privilégium van adva, hogy annyit vegyen el
a világból, a mennyi neki tetszik. Van nekem egy czimborám: egy
muszka. Én a muszkákkal különösen rokonszenvezek. Azok is annyit
vesznek el maguknak a világból, a mennyi nekik tetszik. Ez az én
rangtársam, (portás az orosz követségi palotában) azt mondta nekem,
hogy van egy orosz közmondás: «hol telelnek a rákok?» A ki rá tud
találni arra a helyre, a hol a rákok telelnek: az a szerencse fia.
Ellinor gróf mindig rá tud találni egy ilyen rákteleltetőre. Olyan
ötletei vannak, a mik másnak eszébe nem jutottak volna, s a mikből
ő százezreket seper be.</p>
<p>– Szeretnék egy olyat hallani.</p>
<p>– Hát például itt ez az ujság a kezemben, a mindennapi kedvencz
olvasmánya a grófnak: ez a Harlekin, évenként félmilliót jövedelmez
Ellinor vicomtnak.</p>
<p>– Hát ez az ő vállalata?</p>
<p>– Csakhogy nincs rajta a neve. Van direktora, kiadója,
<span class="pagenum"><a name="Page_138" id=
"Page_138">-138-</a></span> gerantja, felelős szerkesztője és
párbajozó szerkesztője; de ő maga a szárazföldön marad: csak a napi
jelszavakat osztja ki.</p>
<p>– De hisz egy ilyen lapnak a szerkesztése óriási pénzbe
kerülhet. Annyiféle pártnak a matadorait megnyerni, hogy egy közös
hirlapba irjanak, azokat úgy megfizetni, hogy egymásnak az
insinuatióit, persiflageait eltürjék, ugyanazon a lapon, a melybe
írnak, magukat nevetségessé tenni engedjék: hogy mindennap tízszer
egymással meg ne duelláljanak! Rengeteg pénz kell oda!</p>
<p>Jacques Pluhar csak úgy ravaszkodva simogatta a kotlettjeit az
ujjai hegyével.</p>
<p>– Gróf úr! Hiszen épen ebben nyilatkozik meg Ellinor vicomt
genialitása. Neki ezek az önérzetes munkatársak mind egy bagatellbe
kerülnek. Mindennap olvas az ember a törvényszéki csarnokban egész
mulatságos jeleneteket: elnök, vádlott és közügyész között. Vannak
agyafurt vádlottak, a kik a közügyésznek be tudják fűteni a poklot,
s úgy össze tudják keverni az egyenest a görbével, hogy ember
legyen, a ki megtudja benne találni az igazat. Ezt a genret
kultiválja már régóta Ellinor gróf. Kiszemelte közülök a
legfurfangosabb ficzkókat: többnyire a sikkasztó, csalárd bukott,
hamisító fajtából, s aztán megvárta, a míg véglegesen el lesznek
itélve. A Mazasban szabad az elitélteknek mindenféle polgári
munkával foglalkozni s ezzel is élelmet keresni. Egyik
esztergályoz, másik kefét köt, irni pedig mindenkinek meg van
engedve. Ellinor gróf aztán elszegődteti ezeket a derék embereket a
«Harlekinhoz». Tehetségeik szerint. Egyik vezérczikket ír, a másik
kritikát, a harmadik nemzetgazdászatot.</p>
<p>– A mennykőbe! Hát ez rabmunka?</p>
<p>– Dehogy, kérem! Igen szép honoráriumot kapnak érte. Egy
vezérczikkért öt frankot. Polemiával együtt hét frank. Sensatiós
revelatiókért tíz frank!</p>
<p>– Ezer ördög! Hogy jutnak a mazasi rabok revelatiókhoz?
<span class="pagenum"><a name="Page_139" id=
"Page_139">-139-</a></span></p>
<p>– Hát a hogy a Mazason kivül jutnak hozzá. Az külön talentum
gróf úr! Leleplezéseket csinálni. Kell hozzá merész fantázia: egy
csomó régi ujság, aztán meg egy biztos zárka az államfogházban, a
hol az embert pofon nem verhetik. Már most azután könnyű megérteni,
miért nem duellálhatnak a Harlekin munkatársai sem egymással, sem a
publikummal az elkövetett sértések miatt.</p>
<p>– Mert a porkoláb nem engedi.</p>
<p>– Igen is, mert a porkoláb nem engedi.</p>
<p>– No de én többet olyan ujságot nem olvasok, melyet a Mazasban
írnak. Rendeljen nekem mást!</p>
<p>– Tessék elhinni gróf úr, hogy semmi nyeresége sem lesz a
cseréből.</p>
<p>– De hogy az én unokaöcsém piszkolja be a nevét ilyen
vállalattal!</p>
<p>Jacques Pluhar félrefordult, hogy elrejtse az arczán mutatkozó
gúnyos sajnálkozást. «Csakugyan nagyfokú agylágyulásban szenved az
öreg úr, hogy piszkos vállalatnak nevez valamit, a mi fél millió
frank tiszta jövedelmet hajt!»</p>
<p>– Tessék ez iránt megnyugodni! Ellinor gróf neve semmi módon nem
kerül összeköttetésbe ezzel a vállalattal. Ő maga egyátalában le
nem huzza keztyüjét soha, hogy valami vállalathoz hozzá nyuljon.
Keztyüs kézzel ebédel, keztyüs kézzel ír, keztyüs kezet nyujt
baráti szorongatásra. Mások effektuálják az ő eszméit, ő csak
lanciroz. Aztán vezet. Kiadja a jelszavakat. De maga távol marad
minden actiótól. A vállalat megindításához pénzt előlegez,
bőkezűen, aggodalom nélkül; nem fél a szélhámosoktól: koczkáztat. A
hogy más ember ráteszi a pénzét a kártyalapokra, úgy teszi ő fel az
összegeit az emberi jellemekre. Mindig nyer ezen a játékon. S ha
veszt, elhallgatja. Ez sokkal okosabb hazardjáték, mint a kártya.
Mert a kártyának a hátlapjáról csakugyan nem láthatja az ember,
hogy a spadill, vagy a manille van-e alatta? mig az embereknek
mindig meg lehet látni a czifferblattját. <span class=
"pagenum"><a name="Page_140" id="Page_140">-140-</a></span></p>
<p>Az öreg úr nehézkesen lógatta a fejét.</p>
<p>– Nem értem én ezt a dolgot sehogy sem.</p>
<p>– No majd mindjárt példával illustrálom. Hallotta gróf úr hirét
Sarah Bernhardtnak, a hires tragikus művésznőnek?</p>
<p>– Ugyan már hogy hallottam volna, mikor husz esztendeig nem
jártam más száraz földön, mint a Kerguelen tartományban?</p>
<p>– De czethalat látott már ön gróf ur?</p>
<p>– Ha ön annyi heringet elfogyasztott volna, mint a hány
czethalat én megszigonyoztattam a Behring öbölben!</p>
<p>– No hát én is láttam egyet: ott mutogatták egy deszkasátorban a
Montmartre alatt tiz sou belépti dijért. A tulajdonosa, egy norvég
czethalász, szegény ördög volt, alig élhetett belőle. Pedig elég
humbugot csinált. Kihiresztelte nagy plakardokon, hogy az az a
czethal, a mely Nóé apót elnyelte.</p>
<p>– Talán Jónás prófétát?</p>
<p>– Az a párisiaknak mindegy. Nóé jobb, mert annak a nevét
összeköttetésbe lehet hozni egy kocsmával, a mely a czethal
belsejében volt berendezve, azt sem szerették, mert nagyon
halzsírszagunak jött ki belőle az ember. Egy este odament a czethal
gazdájához Ellinor vicomt. Hallja ön mászter, önnek derék czethalat
adott a tengeristen: de ön azt nem tudja értékesíteni. Én teszek
önnek egy ajánlatot, fele haszonra. Vigye ön át a czethalát a
tengeren New-Yorkba: ott állítsa ki annak a vendéglőnek a
táncztermében, a mi átellenben esik a szinháznak. (Megnevezte a
szinházat.) A termet bérelje ki tíz napra. Adja meg érte azt az
árt, a mit kivánnak érte. Egyuttal a következő hetekre foglalja le
ön a philadelphiai, chicagoi, connecticuti és washingtoni hotelek
táncztermét is előre minden áron. A szükséges költségeket én
utalványozom önnek. Ez fond perdu. A többit bizza én rám.</p>
<p>– No csak nem tette azt meg, hogy a dobot ütötte a czethal
bódéja előtt? <span class="pagenum"><a name="Page_141" id=
"Page_141">-141-</a></span></p>
<p>– De nagyon is ütötte. Ekkor következett be a világhirű nagy
tragéda Bernhardt Sarah amerikai vendégszerep körutja. Ellinor gróf
ugyanazon hajóval utazott át New-Yorkba, mely a halhatatlan
művésznőt szállította. Fanatikus tisztelője volt. Igazi cavalier
servant, New-Yorkba megérkezve is talált elég alkalmat Ellinor gróf
a művésznővel jó szolgálatait elfogadtatni. Üres óráiban elkisérte
őt a város nevezetességeinek megtekintésére. Ebben az útban
bevezette Ellinor gróf a nagy művésznőt a czethal gyomrába is; mely
ez alkalommal villanyvilágításban ragyogott, ylang-ylanggal volt
parfumözve, s a buffetjében szerecsen angyalok serviroztak igazi
Röderer pezsgőt. A művésznő az egész jelenlevő társaság előtt
hangosan nyilvánitá, hogy ez egy oly nagyszerű czethal, a milyenhez
hasonlót ő soha életében nem látott.</p>
<p>Tizenkét ujságnak a riportere hallotta ezt a szót, s másnap
valamennyi hirlapjának a homlokán (az amerikai lapok az érdekes
ujdonságokat az elején szokták hozni) kompakt betükkel olvasható
volt, hogy a «diva» ottjárt a czethalban, s azt bámulatraméltónak
nyilvánitá.</p>
<p>De még inkább olvasható volt a szinházzal átellenes vendéglő
homlokzatán pompás festmény alatt, nagy arany betükben: «Itt
látható az a hirhedett czethal, melyet a halhatatlan isteni
művésznő, Sarah Bernhardt bámulatával megdicsőitett.</p>
<p>És ekkor aztán, a ki csak Sarah Bernhardt művészi előadására a
szinházig törte magát: az egyuttal a czethalat is megnézte. A ki be
nem fért a szinházba, az meg épenséggel a czethalban keresett
vigasztalást. Omlott a dollár a kaszszába, mint a Niagara. S egyéb
napi költség nem volt, mint egy szekér koszorú, melyet Ellinor a
szinpadra szóratott.</p>
<p>S a mint a nagy művésznő odább vonult egy várossal, a czethal is
híven követte. Washington, Philadelphia, Chicago és a többi mind
együtt látta őket: a művésznőt a szinházban, a kit az egész világ
bámul, és átellenben a <span class="pagenum"><a name="Page_142" id=
"Page_142">-142-</a></span> czethalat, a kit a művésznő bámul. S
mind a ketten jó üzletet csináltak. A diva összeszedett az
újvilágban egy millió dollárt. Egy másik millió dollárt kiérdemelt
a czethal. S ezen Ellinor vicomt megosztozott a holtig herczeggé
tett czethalászszal.</p>
<p>Filibert gróf savanyú képet csinált ehez az elbeszéléshez. Azt
mondta, hogy emlékezik már rá, hogy olvasta valamelyik hirlap
apróságai között, ezt a czethal-Bernhardt históriát: de nem
sejtette, hogy az unokaöcscse is bele van keveredve; hogy ez még is
csak afféle Barnum-stikli.</p>
<p>– Ezeket úgy nevezi Ellinor gróf, hogy «zseni-cziklusz».</p>
<p>– Hanem hát térjünk vissza az eredeti tárgyhoz, a miből
kiindultunk. Mondá Filibert gróf. A hogy ön az ujságból olvasta:
egy új emberfajt fedeztek fel. (Valjon ezt is a Mazasban ülő
Afrikautazók cselekedték-e?)</p>
<p>– Nem! Ez az illustrált lapokban van.</p>
<p>– Akkor hát szentírás. Tehát a majomemberről van szó, a kinek a
hazája Uganda, vagy Aukland.</p>
<p>– Nem, gróf úr. Láósz tartományt írnak a lapok.</p>
<p>– Tanult ön geographiát, Jacques Pluhar?</p>
<p>– Nem, gróf úr. Én nem tanultam semmit. Nem jártam felsőbb
iskolákba. A mi századunk végén fölösleges is. Az ember mindent
megtanul a hirlapokból. A ki mindennap hírlapot olvas, annyi,
mintha a Sorbonneba járna. S ha valamit nem tud az ember, ott van a
Conversations-lexicon, abban megtalálja.</p>
<p>– Igazság! Az én könyvtáramban is van ilyen. Keresse ön fel,
merre van az a Láósz tartomány, a miről az ujságok írnak.</p>
<p>Jacques Pluhár előkereste az «L» betűs kötetet.</p>
<p>– Ah! Ez egyszer tévedtek az ujságírók. A Láósz nem valami
tartománynak a neve; hanem egy emberfajé, mely Birmaország hátulsó
részét lakja: vad, megszelidíthetetlen nép, rút arczú és kegyetlen,
mely a közé vetődő idegent fölfalja.</p>
<p>– No, és már most hogy egyezik össze De-Quimper <span class=
"pagenum"><a name="Page_143" id="Page_143">-143-</a></span> Ellinor
jellemének ez a két külömböző vonása, hogy ő maga csak lancirozza a
rendkívüli ötleteket, de azoknak keresztülvitelét másokra bízza,
aztán meg hogy személyesen készül egy hátulsó keletindiai
veszedelmes expeditióra? Az az ember, a ki a keztyüjét soha le nem
húzza, az akar majombőrt húzni magára? Az őserdőkbe behatolni?
Majomkisasszonyt elcsábítani? Hogy egyezik ez össze?</p>
<p>Jacques Pluhar nem hagyta magát sarokba szoríttatni.</p>
<p>– Ah, Ellinor gróf az a rendkívüli ember, a kinek a
magaviseletében örökös az ellentét. Épen ez teszi őt érdekessé. Az
pedig egy régi megrögzött marotteja, hogy ő a majomfajt valósággal
egy átmeneti osztálynak tartja az ember nemhez. Van neki egy
nevezetes majma a csimpánzok nemzetéből, a kit mindenki ismer
Párisban. Az ott jár-kel a szobájában, felszolgál a vendégeknek, ha
a gróf kikocsikázik, ott ül mellette a bakon s tartja a kezében az
ostort. A majmot úgy híják, hogy «majoreszkó».</p>
<p>– Majoreszkó!</p>
<p>– Na igen. Minthogy Darvin szerint a majom az emberiség első
szülöttje: tehát megilleti az a név, hogy majoreszkó. Mondhatnók
«bátyám.»</p>
<p>– Nem! Nem! Csak maradjon ő majoreszkó.</p>
<p>– No hát annak a nevezetes majomnak már van humora, van
fantasiája, van combinatiója és igazságérzete.</p>
<p>– No erre kiváncsi vagyok! S hogy tudja ő ezt mind
nyilvánítani?</p>
<p>– A majomnak beszélő tehetsége is van. Ellinor gróf már negyven
olyan hangot jegyezett fel többszörös megfigyelés után a majomnál,
mely egy bizonyos gondolatot fejez ki s rájött, hogy a
majombeszédnek tizennégy határozott betüje van: tehát csak kettővel
kevesebb, mint az «ainosz» emberfaj ábéczéjének.</p>
<p>– De azért a majom még nem «bátyám!» Hol vannak a lelki
tehetségek?</p>
<p>– Az Ellinor gróf majmának mindenféle öltözetei vannak,
<span class="pagenum"><a name="Page_144" id=
"Page_144">-144-</a></span> melyeket felváltva visel, ha az urával
kikocsikázik. Mikor a kozák egyenruhát adják fel rá, olyan büszkén
ül a bakon, összefont karokkal, mint a ki a világot behódítani
indul. Ellenben ha burkus egyenruhát adnak rá, eltakarja a pofáját
a két karjával.</p>
<p>– No mert bizonyosan jól meghajigálták egyszer répával ebben a
kosztümben a párisiak.</p>
<p>– No de most egy csattanós esetet beszélek el a majoreszkóról.
Ha nem untatom vele a gróf urat.</p>
<p>– Óh kérem, én minden részletezést tudok élvezni, a mi a
rokonaimról szól.</p>
<p>– Tehát a majoreszkót hasznos foglalkozásokra is szokta
alkalmazni Ellinor gróf. A konyhában segít a szakácsnak. Rendkívüli
tehetséget tanusít a kukta mesterségben.</p>
<p>– Elhiszem, hogy az tetszik neki. Lehet pákoszkodni.</p>
<p>– Ellenkezőleg. Inkább annyira kifejlődött benne a
becsületérzés, hogy bele nem kóstol a készülő partékba, s ki nem
nyalja a liktáriumos lábasokat. Lelkiismeretes majom. A mit a
következő eset legjobban fog illustrálni. Ellinor gróf az
argenteuilli nyári lakában petit soupét adott nehány barátjának és
barátnőjének. A szakács tizenkét fogolymadarat hozatott fel, s
azoknak a koppasztását rábízta a majoreszkora. Ehez ő kitünően ért,
úgy megtudja a madarat koppasztani, hogy azon egy toklász nem
marad. A majomúrfi kiült az áldozataival a konyha ablak széles
párkányára s hozzá látott a koppasztáshoz, egymás mellé rakva a
levetkőztetett madarakat. Meglátta azt egy kánya a park nagy
jegenyefáin levő fészkéből, s nagy hirtelen lecsapott a magasból,
elkapott egyet a koppasztott foglyokból s fölvitte a fészkén ülő
párjának és fiókjainak. A majoreszkó eltitkolta a haragját s úgy
tett, mintha nem vette volna észre a rablást. Egyszer aztán
behuzódott az ablak mögé. Jól számított. A kánya másodszor is
leszállt a kényelmes prédára. De ekkor a majoreszkó nyilsebesen
megragadta a rablónak a nyakát az egyik kezével, a másikkal a lábát
a harmadikkal a farkát, a negyedikkel a <span class=
"pagenum"><a name="Page_145" id="Page_145">-145-</a></span> fejét.
Egy percz alatt ki volt végezve a gonosztevő. Akkor aztán nagy
nyugodtan hozzáfogott; megkoppasztotta a kányát igen szépen, s
odafektette a sütődeszkára az ellopott tizenkettedik fogolymadár
helyére. Nemsokára odajött a kukta: megszámlálta a koppasztott
pecsenyéket, tizenkettő. Talál. Vitte a sütőkemenczébe.</p>
<p>A szakács sem jött rá az anyagcserére. Feladták a vendégeknek
mind a tizenkét foglyot rizskása melléklettel.</p>
<p>Az urak azonban mind sportsmanok voltak, a kik egyszerre
felismerték a görbe orráról s az éles karmairól a foglyok közé
betolakodott karvalyt. A házigazda kriminális inquisitiót csapott;
felidéztette a szakácsot, a vadászt: azok mind esküvel bizonyíták
az ártatlanságukat. Végre felderíté a rejtélyt az önkényt
jelentkező kertészlegény, a ki szemtanuja volt a karvaly és majom
közötti tragédiának. Ekkor aztán nagy lett a triumphja a
majoreszkónak, a ki mind ez idő alatt olyan ártatlan pofákat
vágott, mint a ki nem érti, hogy miről beszélnek. A szép hölgyek
majd agyon szorongatták az öleléseikkel. A gróf megigérte, hogy ezt
a jelenetet a híres majomfestő, Meyerheim által fogja
megörökíttetni, a ki azt a két híres képet festette: a
«majomlakoma» és a «majom festő akadémia». Hát ezzel igazoltam,
gróf úr, azt az állításomat, hogy a majomnak van fantaziája,
kombinacziója és igazságérzete. Molière nem gondolt ki ennél
nagyobb költői igazságszolgáltatást: «ha te karvaly elloptad a
pecsenyét, légy pecsenye helyette magad.»</p>
<p>Az adoma arra volt szánva, hogy Filibert grófot megnevettesse;
de biz az nem igen sikerült. A tengerész kedélye, arczvonása úgy
marinirozva van már, hogy nem alkalmas a nevetésre. Ellenben a
szemei mindig egy fixpontra irányulnak.</p>
<p>– Jól van jól! De hát mind ebből hogy következik az, hogy
Ellinor öcsém ráadja a fejét egy olyan veszedelmes vállalatra, a
minőt ön említett: a mi sehogy sem illik bele egy párizsi petit
crevé élvezeteinek sorozatába.</p>
<p>– Ezt nevezik eszmetársulatnak. <span class="pagenum"><a name=
"Page_146" id="Page_146">-146-</a></span></p>
<p>– Aha! ön még is járt iskolába! Ez philosophai műkifejezés.</p>
<p>– A majmok nyelvét és a majomnyelv betűit tanulmányozva, mind
jobban belemélyedt a gróf abba a physiologiai problémába, hogy a
majomnemzet egyike a beszélőképes emberfajoknak, s ellátva az első
ismeretekkel képesnek érzé magát, ugyanazon a nyelven értekezést
kezdhetni, a láoszok rengetegeiben lakozó kráókkal.</p>
<p>– Nem! Jaques Pluhar. Ez nekem nagyon magas. Nem éri fel az
eszem. Keressünk valami más indokot, a miért nem kell az árboczra
felmászni.</p>
<p>– Magam is hajlandó vagyok rá. Inkább elhiszem annak a két
versiónak az egyikét, a miket a jockey-klub tekeasztalai körül
beszéltek. Az egyik szerint Ellinor gróf egy ismeretes
pénzkirálylyal fogadott egy negyedmillióba, hogy ő három év letelte
alatt ide fog hozni Párisba egy fiatal kráókisasszonyt; a másik
szerint pedig egy világszép hölgy szeszélyes ötlete vállaltatá el
vele e merész feladatot, a ki kegyének ezt az árát szabta.</p>
<p>– Mind a kettőt elhihetőnek tartom.</p>
<hr class="tb" />
<p>Ezek után bírunk a silhouetjével De-Quimper Ellinor gróf
alakjának. Majd később a hű fotográfiáját is megkapjuk.</p>
<hr class="tb" />
<p>Ebből az ismertetésből valami gondolat ragadt meg Filibert gróf
lelkében. Valami gyanú, vagy sejtelem, a mi az ilyen magába vonult,
zárkózott kedélyek sajátja.</p>
<p>Összefüggésben állt ezzel a sürgetése a kis Aïra
neveltetésének.</p>
<p>Legyen belőle magasabb lény.</p>
<p>Ha a ránézésnél azt mondják is: «ez a kis majom!» a társalgás
alkalmával ismerjék meg, hogy ez egy jólnevelt kisasszony, a kinek
fogalmai vannak illemszabályokról.</p>
<p>Az első kisérlet rosszul sikerült. Az ellenszenves madám
kezelése alatt még jobban elvadult a kis leány. Csak a rosszalkodás
hajlamai fejlődtek ki nála minden irányban. <span class=
"pagenum"><a name="Page_147" id="Page_147">-147-</a></span> Ez a
folyton csörtető, pajkoskodó, ingerkedő kobold, bizony elmehetett
volna a láószi emberkék közé princessenek.</p>
<p>Jó, hogy a madám nem állta ki a torturát.</p>
<p>Ekkor aztán szerződtetett Filibert gróf más nevelőnőt a
perpignani préfet közvetítése mellett.</p>
<p>Mamsell Fernande nagyon szép volt, rokonszenves arczú, kissé
hideg kifejezéssel.</p>
<p>Első találkozásra megnyerte a kis Aïra vonzalmát. A szilaj
gyermek egyszerre csupa alázatosság lett. Egy szelid szavával
rávehette mindenre.</p>
<p>Másnap, Fernande megérkezése után, Filibert gróf külseje nagy
átalakulást mutatott.</p>
<p>Szürke kondor haja gesztenyeszínben pompázott, az arcza ki volt
borotválva simára, egész a tengerészes körszakállig, mely szintén a
hajjal egyenlő színezetű lett. A durva blouse helyett fényes gombos
kabátot viselt és a megszokott gyapoting helyett selyem inget,
melynek gallérja ki volt hajtva.</p>
<p>Igy még sokkal csunyább volt. Az volt a külömbség, hogy a míg a
tegnapi szürke bozontos, szemig szőrrel telenőtt ábrázatja mellett
a groteszk csunyának az eszményét képezte: ez átdolgozott arczczal
az æsthetikai rútnak az előmintáját közelíté meg.</p>
<p>Ekkor írta amaz említett levelet Jacques Pluhar De-Quimper
Ellinornak.</p>
<p>Hát ez a Jacques Pluhar ki volt? Az előadásából sejthetni, hogy
nem valami professió szerinti komornyik. Ez is egyike volt
De-Quimper gróf ügynökeinek, kik «zsenicziklusaiban» kezére
játsztak. Volt-e már Jacques Pluhar is a Mazasban? Nem tudni.
Feltehető róla.</p>
<p>E külső átváltozást az a szokatlan napirend is követte, hogy a
míg előbb Filibert gróf rendesen egyedül ebédelt, most az étkező
teremben három terítéket tettek az asztalra. Aïra a nevelőnőjével
együtt a grófi asztalhoz hivatott.</p>
<p>A gróf, szokásait fölülmuló udvariassággal tünteté ki a
nevelőnőt. <span class="pagenum"><a name="Page_148" id=
"Page_148">-148-</a></span></p>
<p>Ebéd után Aïrának megengedték, hogy kiszaladhasson a kertbe,
lepkéket fogdosni.</p>
<p>Az alatt Fernande egyedül maradt a gróffal.</p>
<p>– Gróf úr, szólt a nevelőnő. Én felmondok.</p>
<p>Filibert gróf elbámulva kérdezé: «mi okból?»</p>
<p>– Az okát nem mondom meg.</p>
<p>– Nem tetszik önnek talán a tanítványának az arcza?</p>
<p>– Az nekem tetszik.</p>
<p>– Hát talán az én arczomon talál ön valami kifogásraméltót?</p>
<p>– Ha ön maga kitalálta, nem tagadom. Én tegnap, mikor a grófnak
be lettem mutatva, találtam magam előtt egy tisztes ősz férfit, a
kinek, ha szokás volna, kezet tudtam volna csókolni. Ma pedig látok
magam előtt egy megifjított gavallért. Kevés lélektani ismeret kell
hozzá, hogy ebből a hirtelen átváltozásból le tudjam vonni a
következtetéseket. Gróf úr engem félreismer. Én nevelőnő vagyok, a
szó kizárólagos értelmében. Nevelőnő és semmi egyéb. Tanitok
buzgalommal és kedvvel, azért, hogy magamnak is életmódot szerezzek
vele. Pénzt akarok szerezni becsületes úton. De csak becsületes
úton. Nem is gondolom, hogy mint nevelőnő vénüljek meg. Ha a sors
elém hoz egy tisztességes, hozzám illő férfit, ahoz érdemes akarok
lenni. A grófot tévedésbe hozta a külsőm. Nem vagyok circusi
lovarművésznő, ámbár hallottam már, hogy mint ilyen, nagy
szerencsét csinálhatnék. Azért jobb, ha mindjárt az elején véget
vetek a fatális tévedésnek.</p>
<p>– Maradjon, kisasszony, szólt a gróf, szeliden kényszerítve a
hölgyet, hogy foglalja el a helyét, vele szemben. A milyen őszinte
volt ön én hozzám, én is olyan nyilt fogok lenni ön irányában.
Igenis, ez a furcsa metamorfózis, a mit ön rajtam észlel, az ön
megjelenésének a következménye. De itt ismét az ön részén van a
nagyobb tévedés. Ön elmondta nekem, hogy ön kicsoda? Most én mondom
el önnek, hogy én ki vagyok. Húsz évig voltam a tengeren. Egy nagy
csalódás űzött ki oda. A csalódásnak <span class="pagenum"><a name=
"Page_149" id="Page_149">-149-</a></span> asszony volt az oka.
Megtört egészségem kényszerített a hajót elhagynom, s most itt
zátonylok, magam is egy roncs: testben-lélekben megtörve.
Elhanyagoltam magamat, hagytam a hajamat, arczom bozontjait nőni,
olyan voltam már, mint az «uszkár-ember». Aztán ezt a leányt is úgy
hagytam felnőni. – Tudja ön, hogy ki ez a leány, ez az Aïra?</p>
<p>– Nekem azt mondták, hogy az ön fogadott leánya.</p>
<p>– Igen. Így mondják. A régi nevelőnőnek is azt mondták.
Valóságos vad majom. De hát hogy legyen belőle más, mikor maga
előtt látja örökké a vén majmot, cynikus, elvadult külsejével. Én
pedig azt akarom, hogy ő belőle művelt, előkelő kisasszony legyen.
Lesz hozzávaló vagyona. Más életmódot kell folytatni. Nem lehet
többé annyit odakinn a konyhában, a cselédtanyán az anyjával, az
egy ostoba parasztnő. Hozzá kell szoknia az elegáns társasághoz. De
hát hogy szokjék hozzá, ha engem úgy lát mindenütt, mint a tengeri
rémet: a német «Klabautermant?» Nekem kellett a példával
előremennem. Gondolja a kisasszony, hogy ez én nekem gyönyörűség?
Végig borotváltatni a pofámat, hogy a szemem is szikrázik bele! S
mikor ennek az átkozott melanogénnek a penetráns szagát megérzem a
hajamon, szakállamon, a gyomrom rebellál tőle, s aztán mikor a
tükröt eléjbém tartják, szeretnék a szemem közé… no, most majd
olyan szót szalajtottam ki a számon, a mi nem illik.</p>
<p>Fernande arra bizalmasan mosolyogni kezdett. Jó hatás volt.
Filibert kapott rajta.</p>
<p>– Nem önért lett ez a változás az én külsőmön, kisasszony, hanem
azért a nyomorult porontyért…</p>
<p>S hogy igazat mondott, annak a tanubizonysága volt az a két
nehéz könycsepp, a mit restellkedve törült el a kérges tenyerével.
Azt is megrestellte. Előhúzta a zsebéből a piros selyem
zsebkendőjét. Azzal kellett volna. – Hogy a tengerészek olyan
keveset nyúlnak a zsebkendőhöz! Persze, nem ismerik a náthát.
<span class="pagenum"><a name="Page_150" id=
"Page_150">-150-</a></span></p>
<p>Fernande arcza most megint a mély részvevést fejezte ki. Olyan
érzékeny arcz volt az, melyen minden külső hatás rögtön észrevehető
volt.</p>
<p>– Most már tudja ön, kisasszony, hogy ki ennek a gyermeknek az
igazi atyja? dörmögé rest hangon a vén tengerész. S ez a leány
valamikor viselni fogja a Trimeric nevet, a tizenegyágú koronával
együtt. Ez ki van csinálva. Lássa ön, ezt sem mondtam még önön
kívül senkinek, két embert kivéve, a kik a titkot hivatalból
megőrzik. Ilyen nagy bizodalmam van önhöz, kisasszony. – Hát már
most itt marad ön, ugy-e bár? s átveszi a kis Aïra nevelését.</p>
<p>– Itt maradok, gróf úr. S hogy cserébe én is zálogot tegyek le
az ön kezébe, hát én is átadom önnek a legőrzöttebb titkomat. Az én
családi nevem fölött is ott van a tizenegyágú korona – a mit én
soha viselni nem fogok. Elhagytam a szülői házat, a fényes előkelő
világot, minden botrány, csalódás, kényszerűség megelőzte nélkül.
Elhagytam azért, mert megútáltam az egész «felső tízezer» világát,
elkezdve a gyerekszekérben hurczolt porontyától, a kerekes
zsellyében tologatott vénjéig. Irtózom, undorodom mindentől, a mi
pacsuliszagú férfi, s a nyakkendőbe szúrt melltűn a patkót látnom
olyan iszonyat nekem, mint a régi keresztyéneknek a félholdat.</p>
<p>– Ahá! Ahá! Kapott rajta Filibert. Kérem, mondja tovább. Ez
nekem ámbrózia.</p>
<p>– Megfutottam abból a világból, a hol minden színlelés,
tettetés; a hol nincs se egészen jó ember, se egészen rossz ember;
a hol az, a ki igazán érez, el van veszve; a hol szándékból,
kiszámításból szeretnek, gyűlölnek, gyilkolnak és párosodnak; a hol
csúsznak-másznak a pénz után, az oltár után, s ha eljutottak hozzá,
megfertőztetik – a pénzt, úgy, mint az oltárt. Megszabadítottam
magamat. Két évig tanultam egy szigorú præparandiában. Kiképeztem
magamat nevelőnőnek. Diplomám van. Ha grófleányokat nem, mehetek
parasztleányokat tanítani. – De <span class="pagenum"><a name=
"Page_151" id="Page_151">-151-</a></span> most már szívesen itt
maradok. – Egészen az eszményemhez illő feladatot látok magam
előtt. Egy elvadult, elhanyagolt teremtést, kivel a természet
külsőleg mostohán bánt, oda művelni, hogy a ki megismeri, azt
mondja rá: «hisz ez a rút leány nagyon szép!»</p>
<h2>V.</h2>
<p>Fernande első megjelenésével tündérmódon megnyerte növendéke
szívét. Aïra jobban megszerette a nevelőnőjét, mint az anyját.
Játszva tanult, s a gyermeteg kedély kapzsi mohóságával. Nem volt
elég, a mit tanítottak neki, még többet akart tudni. A zongorától
alig lehetett elvonni, úgy megszerette, s ha sétálni ment
Fernandedal, magával hordta a vázlatkönyvecskéjét, az elől-utól
talált embereket, asszonyokat, gyermekeket ügyes készséggel
lerajzolta bele, különösen a gyermekeket mindenféle ugrándozó,
dévajkodó, veszekedő, pityergő állapotaikban; aztán meg a
ficzánkoló állatokat, kutyákat, macskákat, malaczokat. Ezeket a
humoros képekkel telerajzolt albumokat aztán Filibert gróf maga elé
vette, végig lapozgatta, gyönyörködött bennük.</p>
<p>Aïrának az egész kedélye átváltozott. Elmult belőle az a sunyi
gonoszkodás, a mi a rútak keresztvonása: a pajkosság átváltozott
csipős humorrá. Nem harapott, csak csípett, nem körmölt, csak
csiklandott. Filibert grófot sokszor megnevetteté.</p>
<p>Hiszen az előtt is elég mulatsága volt a grófnak Aïrával, mikor
a parasztleányoktól eltanult nótákat eldanolta előtte, mikor a
néptánczok grotesk kecskeugrásait produkálta; de azok az új
nevelőnő mellett mind elmaradtak. Aïra verseket deklamált. S
azoktól Filibert gróf el volt ragadtatva.</p>
<p>A szellemi átalakulás Aïrának a külsejére is varázshatást
gyakorolt.</p>
<p>A rút leány, ha érzi azt, hogy ő rút, az kétszeresen rúttá
<span class="pagenum"><a name="Page_152" id=
"Page_152">-152-</a></span> teszi; ha széppé erőlteti magát, az a
rútságát hatványra emeli; de ha egyszer privilegiumának veszi azt,
hogy rút, s a lelkét engedi a külsején átragyogni – akkor
hódít!</p>
<h2>VI.</h2>
<p>Egy év mulva Jaques Pluhar azt irta De-Quimper Ellinor
grófnak:</p>
<p>«Fernande egészen megfordította az itteni állapotot. Filibert
gróf nem beteg már. Elhagyja a szobát s sétákat tesz a szabadban.
Az orvos azt állítja, hogy vannak esetek az ilyen betegség
visszafejlődésére. A hogy a bánat, rossz kedv, a búskomorság
előmozdítja az agylágyulást, úgy viszont a derültség, az
érdeklődés, a reménykedés az agyrendszerre is visszahat. A tréfa
csodaorvosság.»</p>
<p>«Aïrának a mindennapi csevegései, játékai szemlátomást hatnak a
grófra. Még az esze járása is megváltozott. Kezd a gróf ravasz
lenni és nem hisz el mindent. Az emlékezete is visszatért. Nem
táplálhatom többé régi hirlapi adomákkal, a miket összegyűjtöttem,
azt mondja: olvasta már.»</p>
<p>«Remélhető, hogy teljesen kiépül.»</p>
<p>«Jó lenne már tenni valamit.»</p>
<h2>VII.</h2>
<p>Degoud Raoulnak hítták a Harlekin faiseurjét.</p>
<p>A kik régebben ismerték, azok még emlékeznek rá, hogy a neve
Good Ralph volt. Mikor még Connecticutban lakott. Ott találtak
egymásra Ellinor gróffal. Az segített ennek a yankeetrickekben.</p>
<p>Onnan hozta el magával Francziaországba. Egy «De»-raggal lett a
nevéből jó hangzású indigena, s itt is ő volt Ellinor
totum-facja.</p>
<p>Csakhogy itt a yankeetrickeket és barnumfogásokat már
«zsenicziklus»-nak nevezték.</p>
<p>Degoud Raoul természetesen maga is viveur volt, mint
<span class="pagenum"><a name="Page_153" id=
"Page_153">-153-</a></span> a patronusa. Mindig bőven volt a
költőpénze. Senki sem kérdezte tőle, hogy honnan veszi? Ő volt a
faiseur a Harlekinnál. Ez az újkorbeli Mózes. A mely sziklára ráüt
a varázsvesszejével, abból forrás fakad.</p>
<p>Egy reggel (tizenegy és tizenkét óra között) meglátogatta
Ellinor gróf bizalmas barátját. Az épen a dolgozó szobájában volt s
egy vehemens filippikát irt a legújabban alakult dynamitgyár ellen;
nem azért, hogy azt a Harlekinben kiadja, hanem, hogy a vállalat
syndikátusától a czikk meg nem jelenéseért egy illendő summát
kipréseljen.</p>
<p>– Monsieur Degoud!</p>
<p>– Csak tessék leülni. Mindjárt készen leszek.</p>
<p>– Én már készen vagyok, Monsieur Degoud! Ön az én nevemre egy
húszezer frankos váltót hamisított.</p>
<p>Degoud Raoul félbe sem hagyta az irást, csak úgy félvállról veté
oda:</p>
<p>– Hát mit tartozik az önre?</p>
<p>– A «szent kékségre!» Ha ön a saját acceptjét az én hamisított
girómmal látja el, az csak tartozik én rám valamelyest!</p>
<p>Erre mégis letette a tollat Degoud Raoul.</p>
<p>– De hát ez önnek valami új dolog? Hát volt önnek valami baja
valaha az én váltóim miatt? Én sokat koczkáztatok. Pontosan
fizetnem kell. Hát akkor ott veszem a pénzt, a hol találom. Most
épen vesztettem. Mihelyt fordul a koczka, rajtam a sor: beváltom a
trattámat s önnek semmi köze hozzá.</p>
<p>– De már ezuttal én beváltottam önnek a trattáját.</p>
<p>– Hát minek tette azt?</p>
<p>– Azért, hogy önnek a nyakát a kezembe kaphassam.</p>
<p>– S mit akar ön az én nyakammal?</p>
<p>– Hát azt, hogy önnek a fejét jobbra vagy balra fordíthassam, s
ha úgy kerül, egészen kitekerhessem.</p>
<p>– Ez a tréfa kezd tragikus lenni.</p>
<p>– Ennek a tréfának a vége a bagno. Ön tudni fogja, hogy a
váltóhamisítás díja a bagno. <span class="pagenum"><a name=
"Page_154" id="Page_154">-154-</a></span></p>
<p>– Hát már most miféle más útat akar ön a számomra kijelölni, a
melyen a bagnoba juthatok?</p>
<p>– Ellenkezőleg. Én önből becsületes embert akarok csinálni.</p>
<p>– Hát akkor aztán ön hogy él meg?</p>
<p>– Ön nekem épen egy zsenicyklusomban, mint becsületes ember, fog
lényeges szolgálatot teljesíteni.</p>
<p>– Kiváncsi vagyok erre a hivatalra.</p>
<p>– Megmondom a czímét. Ön meg fogja magát választatni armignoli
mairenek.</p>
<p>– Micsodának?</p>
<p>– Mairenek. Az annyi, mint polgármester. Igen tekintélyes
állás.</p>
<p>– Hol van az az Armignol?</p>
<p>– Dél-Francziaország Perpignan departementjában. Csinos kis
mezőváros. Központja a hasonnevű választókerületnek. Az én
nagybátyám, gróf Trimeric Filibert uradalmával szomszédos.</p>
<p>– Hát nincs ennek a mezővárosnak maireje mostanság?</p>
<p>– Van. De hogy az mi módon adjon önnek helyet: leköszönés vagy
elcsapatás útján-e? az már az én gondom.</p>
<p>– De hisz engem senki sem ismer Armignol városában.</p>
<p>– Az megint az én dolgom lesz, hogy megismerjék és
megválaszszák. Azontúl is ki fog önre terjedni jóakaratú
gondoskodásom. Az installatió, a representatió költségeiben bőkezű
leszek. Azt akarom, hogy ön feltünjön, hogy a lakosság és a vidék
bizalmát megnyerje.</p>
<p>– Ez túlhaladja a képzelőtehetségemet.</p>
<p>– Pedig olyan egyszerű, mint a Columbus tojásának a históriája.
Most épen küszöbön állnak az új parlamenti választások. Én fel
fogok lépni az armignoli kerületben képviselőjelöltnek.</p>
<p>– Micsoda? Hát ért ön valamit a politikához?</p>
<p>– Hát van a világon politika? Vagy megfordítom: hát van valami a
világon, a mi nem politika?</p>
<p>– Van önnek valami meggyőződése? <span class="pagenum"><a name=
"Page_155" id="Page_155">-155-</a></span></p>
<p>– Annyiféle, a hány kell. De ez mind nem az ön dolga. Az ön
feladata velem jönni a választó kerületbe s a miről én beszélek,
arról még lelkesebben szónokolni, a költségeket az ön kezének kell
kiosztani, hogy én érintetlen maradjak.</p>
<p>– S az armignoli képviselőválasztás csak előjátéka annak, hogy
én armignoli maireé választassam meg?</p>
<p>– Talán igen. Talán más czélja is van. A parlamentben aranyeső
esik. De ne puhatolózzék ön tovább. Készüljön az útra. Önnek a
nyaka a kezemben van, – ha nem fordul, a merre én fordítom, akkor
kitekerem.</p>
<h2>VIII.</h2>
<p>Armignol eddigi képviselője, monsieur De L’Arque (a kit rövidség
okáért De L’Arqueencielnek neveztek), egy derék, tudós férfiu volt,
kinek csillagászati tanulmányait Európa minden tudós társasága
méltányolta. Ő volt az, a ki felfedezte, hogy a Mars tengelyének is
van nutácziója, s hogy a napfoltok okozzák a kánikulai
forgószeleket. Az az értekezése pedig, melyben bebizonyítja, hogy
az augusztus 11-iki nagy csillaghullást, melyet a népajk
«Szent-Lőrincz könyeinek» nevez, egyenesen a szétszakított
Biela-üstökös romjaival találkozása planetánknak okozza, az egész
világon feltünést gerjesztett.</p>
<p>Öt év óta képviselte már e kerületet a parlamentben, s el van
ismerve róla, hogy a legszorgalmasabb tagok közé tartozott. Kivéve
a napfogyatkozásokat, minden ülést végig ült kezdetétől a végéig;
szavazott híven a jobb középpel, sőt egyszer tartott is egy
beszédet a meteorologiai observatoriumok szükségességéről, a mi
nagy érdeket költött fel.</p>
<p>Hanem a választókerületének soha feléje sem ment. Ha jöttek fel
hozzá deputátiók onnan alulról, azok soha meg nem kaphatták, mindig
a csillagvizsgálójában ült s a bolygódok spectrumát észlelte, a
hozzáküldött leveleket ellenben soha sem bontotta fel, a táviratok
ellen pedig <span class="pagenum"><a name="Page_156" id=
"Page_156">-156-</a></span> volt egy nagy dán molosszusa betanítva,
a ki, a mint a távirat-kihordó belépett, útját állta, elvette tőle
a sürgönyt – és megette.</p>
<p>Így azután Armignol nem kapott se szárnyvasutat, se szőlőszeti
iskolát, se kaszárnyát, se püspöki vikáriust, a mikre mind égető
szükség lett volna.</p>
<p>Armignol maireje, monsieur Cousin, szinte egyike volt a
legnevezetesebb férfiaknak. Az ő hivatása azonban, toto cœlo (egész
éggel) külömbözött a képviselőjeétől. Ő szigorúan tartotta magát
ehhez a planétához, a melynek porából kölcsönvétettünk.
Nagyterjedelmű spárga és borsóültetvények tulajdonosa volt,
melyeknek terményét gyárilag kezelt pléhdobozokban, mint
conserveket küldözte szét a világba.</p>
<p>És a mellett a hivatalát is a legjobban betöltötte.</p>
<p>Egy előkelő magyar államférfiutól hallottam (a ki a franczia
közigazgatást legalaposabban ismeri), hogy oly tökéletes speciese a
hivatalnoknak nincs sehol a világon, mint egy franczia maire. Az a
maga hivatalának a teendőit ex asse érti, s ex templo kezeli. –
Hanem aztán semmi egyébhez a világon nem ért a franczia maire,
különösen a magas politikához nem.</p>
<p>Mennyivel előbbre vagyunk mink e tekintetben a francziáknál, a
hol a falusi biró mindenhez ért a világon, különösen a magas
politikához sokat – csak a hivatalához nem.</p>
<p>Hát ez a magas politika könnyen ment az elején, a midőn az ifju
köztársaság átvette a császári kormányzat választási rendszerét,
mely szerint a kormány által kijelölt képviselő-candidatusra
falunként szavaztatták meg a polgártársakat. Okos emberekből áll a
szavazatszedő bizottság! Ugyanazokban a kerületekben, a hol az
előtt imperialista képviselők voltak, megválasztattak a friss
republikánus jelöltek, nehány töredéket leszámítva a deposzedált
bonapartisták, bourbonisták és orleanisták számára. Hát hisz
azoknak is csak kell élni. <span class="pagenum"><a name="Page_157"
id="Page_157">-157-</a></span></p>
<p>A következő választásoknál azonban már az az ötlete született a
belügyminiszternek, a mit a kamara adoptált, hogy ezentúl minden
választás a kerület székhelyén történjék meg. (A
lajstromos-scrutinium csak később következett még.) És egyúttal az
is megkivántatott, hogy a képviselőjelölt adjon programmot, valljon
színt, mutassa be a politikai hitvallását a választók előtt.</p>
<p>«Hát ez már mi legyen?» mondá monsieur Cousin. Tizenkilencz falu
összes férfilakossága Armignolban? Ki szekerezi be azokat? Ki ád
nekik szárnyékot? Ki ád nekik enni? De legfőbb dolog, hogy ki tart
nekik programmbeszédet?»</p>
<p>Ez már magasabb politika!</p>
<p>A maire utasítást kért a préfettől, a préfet a
belügyminisztertől, a belügyminiszter azt felelte a préfetnek, hogy
«mundus se expediet». – A préfet aztán tovább adta az armignoli
mairenek: «mundus se expediet». Az pedig nem tudott diákul. De az
még jó volt rá nézve, mert ha megértette volna, hogy az annyit tesz
francziául, hogy «a világ majd segít magán», hát akkor még
kevesebbet értett volna belőle. Azonban tartva magát az instructio
szavaihoz, felszólítá a kormány által kijelölt candidatust,
monsieur D’Arqueot, hogy adjon programmot a tisztelt
választóknak.</p>
<p>A tudós férfiu aztán, a mi csak a padlásán található volt,
értekezés a Lőrincz-napi csillaghullásról, azt bál számra elküldé
monsieur Cousinnak. Monsieur Cousin azt szétosztotta a tisztelt
választóknak.</p>
<p>E közben azonban megesett, hogy valami idegen kéz elkezdett
titokban dolgozni a választó-kerület helységeiben.</p>
<p>Mindenféle alakot öltött ügynökök járták be a vidéket, mint
borvásárlók, marhakupeczek, búcsújáró zarándokok, a kik a
Szent-Lőrincz könyeinek hullását sokkal practikusabb módon
magyarázták meg a tisztelt választóknak a korcsmákban, egy pohár
bor mellett.</p>
<p>Elkezdtek egy új nevet hangoztatni: De Quimper Ellinor
<span class="pagenum"><a name="Page_158" id=
"Page_158">-158-</a></span> gróf! Régi nemes az itteni vidékről. A
kinek őse Bouillon Gottfried alatt vezette a kereszteseket a szent
földre.</p>
<p>Egyszer csak azt hallja az armignoli maire, hogy odakinn a
falvakon megindult a búcsújárás. A papok vezetik a népet.</p>
<p>Még az a szerencsés véletlen is közbejött, hogy a mennykő
beütött egy falunak a tornyába, torony és templom leégett. S erre
De Quimper Ellinor gróf nagylelküen adományozá a szent helyek
fölépítésére szükséges összeget a helységnek. Egyszerre óriássá
nőtt az alakja.</p>
<p>A választási határidő közeledtével maga Ellinor is megjelent a
küzdtéren, kisérve elvtársa és hű barátja Degoud Raoul által.</p>
<p>Megjelenésükkel az egész «kelet-pyrenæi» departement fenekestől
fel lett forgatva. Mintha csak ide költözött volna át a hajdani
vendée szelleme. Búcsújárások indultak meg minden faluból,
csodalátó szűzek hirdettek profetiákat, a sekrestyések vezették a
népet az érkező jelölt elé, szentelt zászlók alatt, ki maga gyalog,
fedetlen fővel, a keresztet maga előtt vitetve, vonult be a
helységbe, s mindenütt előbb misét hallgatott, azután a piacz
közepén, a szentek szobra előtt tartá meg szónoklatát, mely lángoló
buzgalmat manifestált a mai kor erkölcstelen, hittagadó irányzata
ellen.</p>
<p>Ez már aztán a derék úr, a ki záporban, sárban együtt járja a
néppel a processiót, faczipővel a lábán, a hogy a többi! Nem is
úgy, a hogy az a másik, a ki még a csillagokat is ledisputálja az
égből, s meg akarja a népet fosztani attól a hitétől, hogy mikor
egy csillag lefut, akkor valaki meghal! Hogy ezentúl a jámbor
ember, mikor csillagot lát az égen végig szaladni, ne vessen magára
keresztet, s ne mondja magában: «Isten irgalmazz szegény
léleknek!»</p>
<p>Le a tudóssal!</p>
<p>Az armignoli maire erre a mozgalomra elvesztette a fejét.
Utasítást kért a préfettől, mit tegyen? A préfet azt <span class=
"pagenum"><a name="Page_159" id="Page_159">-159-</a></span>
válaszolta neki, hogy ő már maga is kért utasítást a kormánytól,
hogy mit tegyen? Kapott is – kétfélét. A belügyminiszter azt
rendelte, hogy ezt a veszedelmes áramlatot minden erőhatalommal
vissza kell terelni. A hadügyminiszter ellenben (már az akkoriban
Boulanger volt) azt a rendeletet adta ki, hogy a katonai haderőt
semmi szín alatt nem szabad a választási mozgalom korlátozására
felhasználni. A pénzügyminiszter pedig azt válaszolta, hogy nem ád
pénzt. – Elég világos volt a helyzet.</p>
<p>Ellinor pedig még azt a vakmerőséget is elkövette, hogy a
búcsújáró körútja közben Perpignanba is fellátogatott s bemutatta
magát a préfetnek. Természetesen – nem faczipőben.</p>
<p>Monsieur Rochepilon igen udvariasan fogadta a royalista
jelöltet, sőt ebédre is meghívta magához.</p>
<p>Ott azután sincerisáltak.</p>
<p>A párisi politikai ködökben (nem sajtóhiba «körök» helyett)
nagyon járatos gróf sok új dolgot ismertetett meg a préfetvel.
Beszélt neki Uzès herczegnőről is, s annak a disponibilis
millióiról.</p>
<p>Maga mókázott legjobban az egész ájtatos mozgalom fölött.</p>
<p>Ez a legolcsóbb korteskedés. – Vízzel is sikerül.</p>
<p>«A czél szentesíti az eszközöket» – hát miért ne lehetne magát a
czélt is eszköznek felhasználni?</p>
<p>A poharazás vége felé egész bizalmasak lettek az urak egymás
irányában.</p>
<p>– Én azt hiszem, gróf úr, hogy ön ebben a mostani campagnejában
valakit teljes tökéletesen meg fog csalni! Mondá a préfet.</p>
<p>– Talán a választóimat?</p>
<p>– Azokat is egy kicsit.</p>
<p>– Vagy a papokat?</p>
<p>– Azokat úgy félig-meddig.</p>
<p>– De hát kit «egészen?»</p>
<p>– Saját magát fogja a gróf úr megcsalni tökéletesen.
<span class="pagenum"><a name="Page_160" id=
"Page_160">-160-</a></span></p>
<p>Ellinor nagyot nevetett rajta.</p>
<p>Monsieur Rochepilon pedig csak mosolygott.</p>
<p>Gondolta magában, hogy ez az egész politikai komédiajátszás csak
arra való, hogy De Quimper Ellinor gróf kiegyengesse az útját az
armignoli kastélyig, s Trimeric Filibert gróf nagybátyjának a jó
indulatát megszerezze a maga számára.</p>
<p>Ezzel csalja meg magát!</p>
<p>Van annak már törvényes örököse.</p>
<p>Nem szólt semmit erről Ellinornak. Hagyta őt menni a maga
útján.</p>
<p>Mikor aztán a választási mozgalom egészen a nyakára nőtt az
armignoli mairenek, az kapta magát, be sem várta az elcsapatását,
leköszönt, hazament zöld borsót bedobozolni: «utánam az
özönvíz!»</p>
<p>Ekkor tünt ki azután Degoud Raoulnak a hasznavehetősége.</p>
<p>Az armignoliak meg voltak rettenve, hogy épen a kritikus napok
alatt hatóság nélkül maradtak, a midőn a vidékről özönlött fel a
fanatisált parasztság.</p>
<p>Ekkor vette a kezébe Degoud Raoul a gondviselés szerepét.</p>
<p>Ő volt a párt vezetője: intéző, rendező egy személyben.
Pénztárnok és élelmezési biztos, biró és taktikai vezér –
oraculum.</p>
<p>Ő gondoskodott szállásokról, hevenyészett sátorokról, étkező
helyekről, ő tartotta fenn a rendet az egész választási ténykedés
alatt, s puszta megjelenésével kiegyenlítette a conflictusokat.</p>
<p>Armignol lakossága, mely a vidéki invásiótól gyujtogatást és
tömeges gyilkolást várt, bámulva tapasztalá, hogy Degoud Raoul
vezetése mellett a legnagyobb rend uralkodik s minden kihágás
csirájában elfojtatik.</p>
<p>Ilyen maire kellene Armignolnak!</p>
<p>Nem is kapott a tudós csillagvizsgáló ellenjölt száz szavazatot
a választás alatt; De Quimper gróf óriási többséggel győzött.
<span class="pagenum"><a name="Page_161" id=
"Page_161">-161-</a></span></p>
<p>A választási izgalom elhatott a Trimeric grófi kastélyba is. Az
összes férfi cselédség mind Ellinor-párti volt, s az asszonyok még
jobban szították a kegyes lelkesedés tüzét. Fenn a kastély belső
termeiben azonban két ellentétes áramlat küzdött egymással. Jacques
Pluhar kifogyhatlan volt a hirhordásban. Ellinor diadalútjának
minden étappjáról volt értesülése. Filibert gróf maga is kegyes
érzelmű volt s megnyugodott benne, hogy a leendő képviselője az ő
elveit vallja. Az ugyan eddig imperialista volt, de a midőn a kis
Napoleont a zuluknál cserben hagyta, csatányosan bizonyítá be, hogy
a royalisták híve. Igaz ugyan, hogy az egész élete csupa
humbugcsinálás volt eddig, de a mit egy képviselőjelölt a választói
előtt ezer fül hallattára fogad, az nem lehet tréfa. – Fernande
ellenkezőleg a sceptikus nézeteket képviselte s a gyanut igyekezett
ébren tartani a gróf kedélyében Ellinor iránt. A ki teljes életében
komédiát játszott, a politikában sem fog komoly lenni.</p>
<p>Úgy látszott, hogy Fernande még közelebbről ismerte Ellinort,
mint Jacques Pluhar; de nem mondta meg, hogy honnan ismeri.</p>
<p>Jacques Pluhar csaknem rábeszélte Filibert grófot, hogy a
választás napján maga is menjen fel a városba, a maga tesszeráját
az urnába dobni, de erről sikerült őt Fernandenak, Aïra egyesített
könyörgése mellett, egészségi szempontokból lebeszélni.</p>
<p>Azután arra ösztönözte a komornyik a grófot, hogy a megtörtént
választás után adjon díszlakomát a kastélyában a nap hőse, a szent
rokonelvek diadora tiszteletére. Erre Filibert gróf hajlandó
volt.</p>
<p>Már az előkészületekre is kiadta a rendeletet.</p>
<p>Ekkor aztán Fernande, egész hideg, szenvtelen modorral azt mondá
a grófnak:</p>
<p>– Szándékozik a gróf úr De Quimper Ellinor grófot adoptálni?</p>
<p>– Azt nem! Semmi esetre sem.</p>
<p>– Hát akkor miért akarja őt megcsalni? <span class=
"pagenum"><a name="Page_162" id="Page_162">-162-</a></span></p>
<p>Ettől a szótól tért eszére Filibert gróf.</p>
<p>– Gondolja, kisasszony, hogy azért jár ezen az úton?</p>
<p>– Én csak egyet gondolok. A ki ennek az embernek csak a kis
ujját odanyujtja, az ennek martalékává lesz egészen. S a kinek van
egy leánya, az ugyan őrizze, hogy egy szál haját meg ne kapja ez az
ember, mert annál az egy hajszálnál fogva elviszi magával, – s hogy
hová? arról nem jó beszélni.</p>
<p>Ez a szó fordított a dolgon.</p>
<p>Trimeric gróf visszavonta az előkészületi rendeleteit.</p>
<p>És a midőn a megválasztott képviselőt diadalmenetben kisérte
végig az úton a hívek tábora, az útba eső Trimeric kastélynak a
kapuja be volt zárva, s az ablakokon a redőnyök mind leeresztve. Az
erkélyeken sem álltak bámuló csoportok, nem szórtak koszorúkat a
hős kocsijába; nem lobogtatták kendőiket, egy zászló sem volt
kitűzve a kastély ormára. Filibert gróf nem akarta megcsalni az
unokaöcscsét.</p>
<h2>X.</h2>
<p>Pár nap mulva a választási nagy nap után bejelenté Jacques
Pluhar Filibert grófnak Degoud Raoul urat.</p>
<p>Filibert gróf annyit hallotta emlegettetni ezt a nevet az utóbbi
napokban, hogy emlékében maradhatott. Ez az Ellinor választási
vezére.</p>
<p>Elébb tanácsot tartott a gróf Fernandeal.</p>
<p>– Tud ön valamit erről a monsieur Degoud Raoulról?</p>
<p>– Soha sem hallottam a nevét az utóbbi napok előtt.</p>
<p>– Meg akar látogatni.</p>
<p>– Fogadja el a gróf, de az én jelenlétemben. Majd akkor aztán
megtudjuk, hogy kicsoda ez az úr.</p>
<p>Filibert gróf bebocsáttatá a látogatót.</p>
<p>Degoud Raoul nyilt tekintetü férfi volt, a harminczas évek
javában, vonásai naiv őszinte kedélyre vallottak, modora egészen
ment a világfias hetykeségtől, nagy világos kék szemei
előlegeztették számára a bizalmat. <span class="pagenum"><a name=
"Page_163" id="Page_163">-163-</a></span></p>
<p>– Gróf úr! monda, én egyenesen idejövetelem czéljára térek.
Engem Armignol város notabeljei felszólítottak, hogy választassam
meg magamat a leköszönt maire helyébe hivatalutódnak.</p>
<p>– Hát választják a maireket Francziaországban? Az én időmben
kinevezték őket.</p>
<p>– Az a császárság alatt volt. A köztársaság választást
rendel.</p>
<p>– S hajlandó ön azt elfogadni?</p>
<p>– Engem ez az állás kielégít.</p>
<p>– Vannak önnek ajánlatai?</p>
<p>– Nincsenek. Én Waldeck-Rousseau miniszterrel tartok, a ki azt
mondá: «nekem elég, hogy egy képviselő ajánljon valakit egy
hivatalra, hogy azt az embert ki ne nevezzem». A képességemet
bebizonyíthatom.</p>
<p>– S mennyiben tartozik ez a dolog én rám?</p>
<p>– Elmulaszthatlan kötelességemnek tartottam mindenek előtt
Armignol legtekintélyesebb nagybirtokosának jóakaró véleményét
kikérni, a mi rám nézve irányadó lesz. Ellentétekkel küzdeni nem
akarok.</p>
<p>– Pedig ahoz ön nagyon ért.</p>
<p>– A lefolyt választásokra méltóztatik czélozni. A politika
egészen más, mint a hivatal. Mikor képviselőválasztásról van szó,
azokra a hetekre minden szabálya a törvénynek, a lovagiasságnak, az
igazságszeretetnek, még a logikának is fel van függesztve, a
parlamentbe mindenféle szerpentinákon és spirálokon keresztül,
labyrinthokon át lehet bejutni. Szabad is. De egy közhivatalba csak
egyenes úton, nyilt ajtón át szabad megérkezni.</p>
<p>– Ugyan mondja ön meg, komolyan veszi De Quimper Ellinor
képviselő mind azt a hitvallást, a mit a piaczon hirdetett?</p>
<p>– Gróf úr. Van nekem egy ismerős patikárusom Párisban, a ki a
hirhedett «fogszivarkákat» feltalálta, melyeknek hirdetményével
minden hirlapban találkozunk. Egyszer azt kérdeztem tőle: «ugyan
kedves barátom, használnak <span class="pagenum"><a name="Page_164"
id="Page_164">-164-</a></span> a fogaknak azok a te hirhedett
szivarkáid?» Az én emberem egyet mosolygott: «az én fogaimnak
használnak!»</p>
<p>Filibert gróf felkaczagott.</p>
<p>– Nagyon jó! Hát hiszi ön, hogy De Quimper Ellinor híve marad a
royalista pártnak?</p>
<p>– Azt hiszem, hogy az első alkalommal a boulangista párthoz fog
átszegődni, felelt rá gyorsan Degoud. S aztán mosolyogva tevé
hozzá: A mivel egyébiránt nem nagy aposztaziát fog elkövetni.</p>
<p>– Ön derék, nyiltszívű ember, monda a gróf. Pártolni fogom a
jelöltségét.</p>
<p>… Degoud Raoul egyhangúlag lett megválasztva Armignol
mairejenek.</p>
<h2>XI.</h2>
<p>A maire-választás után azt írá De Quimper Ellinor Degoud
Raoulnak:</p>
<p>«És most utasításul adom neked, hogy lehető rövid idő alatt vedd
nőül Fernandeot.»</p>
<h2>XII.</h2>
<p>Bármilyen tökéletesen le voltak is zárva a redőnyök a Trimeric
kastély ablakán, azt nem akadályozhatták meg, hogy egy donzsón
ablakából ki ne lessen Aïra, mikor a nagy parádé végig vonul az
országúton. A választási vezetők szándékosan ott állították meg a
menetet a kastély előtti tágas piaczon, hogy képviselőjüktől búcsút
vegyenek. Ellinor a kocsijában felállva tartott hozzájuk
szónoklatot. Térdig állt a koszorukban, körül volt sátorozva
zászlóktól. Ugy állt ott, mint egy hamis isten.</p>
<p>E leskelődésnek végzetes hatása volt Aïra kedélyére.</p>
<p>Fernande gyakran meglepte, mikor sírt.</p>
<p>– Miért sírsz, leánykám? <span class="pagenum"><a name=
"Page_165" id="Page_165">-165-</a></span></p>
<p>– Azért, hogy olyan csúnya vagyok.</p>
<p>– Honnan veszed ezt?</p>
<p>– A tükrömtől.</p>
<p>– A tükör csak a képet adja vissza; de fogalmat nem ád. Rút csak
az, a mi rossz.</p>
<p>– Az is vagyok én: rossz. Irigy vagyok. Azt mondom magamban,
miért nem vagyok én olyan szép, mint te? Miért nincs nekem ilyen
gyönyörű arczom, termetem, mint te neked? Milyen boldogság szépnek
lenni!</p>
<p>– Ne hidd azt, leánykám. Az a kútforrása a
boldogtalanságnak.</p>
<p>– Azt én nem értem.</p>
<p>– Mert még gyermek vagy. Gyere lepkéket fogni a parkba.</p>
<p>Az armingoli kastély egy völgykatlanban emelkedett, a hol
Dél-Francziaország éghajlata már a délszaki növényzetet is engedi
meghonosulni: olajfa, granátalma, oleánder bozótként tenyészik a
szabadban, s a növényzettel együtt annak a szerelmesei is együtt
vannak, a ritka fajú pillangók.</p>
<p>A lepkegyűjtés volt Aïra kedvencz mulatsága, a mibe aztán
Fernande megjelenésével némi tudományos rendszer is lett behozva. A
mint Aïra egy lepkét elvadászott a lepkehálóval, Fernande annak
rögtön megmondta a nevét, azt is, hogy milyen növényen él, s minő
mesék vannak felőle költve.</p>
<p>A vadászzsákmányt Aïra a szalmakalapjára tüzködve hozta haza a
kastélyba, a hol azután a vergődő pillangókat megölték valami illó
szerrel, hogy a gyűjteménybe tehessék.</p>
<p>Ez a világoskék szárnyú pillangó, a vörös szemekkel a «szép
Argus».</p>
<p>Ez a fehér, vörös szemekkel és fekete félholdakkal a «szép
Apolló».</p>
<p>Ez a sok rendkereszttel felczifrázott a «trójai vitéz».</p>
<p>Azoknak a neveit mind följegyezte a tárczájába Aïra,
<span class="pagenum"><a name="Page_166" id=
"Page_166">-166-</a></span> előbb gombostűvel odatüzködve őket a
szalmakalapja karimájához.</p>
<p>Majd egy pompás példányt fogott el a keleti mákonypipacson.
Ezüst a szárnya, jobbról nézve zöld, balról bibor csillámmal, mind
a négy röpén fekete karikákkal körzött arany szemekkel.</p>
<p>– Ez a «Menelaus».</p>
<p>Az is keresztül lett szúrva gombostűvel. Egy kicsit sírt is a
kínzás alatt, szfinkszek szokása szerint, a kik hangot tudnak adni.
De azért nem kapott irgalmat. «Hiszen olyan szép!»</p>
<p>– Hát azt ott az árticsóka virágon miért nem fogod el? kérdé
Fernande.</p>
<p>– Hisz olyan csúnya!</p>
<p>Egy barnás fakó lepke volt, egyszerű fekete foltokkal.</p>
<p>– Látod, pedig ennek a pillangónak a neve «férfihűség».</p>
<p>Azzal Fernande ovatosan odalépett az árticsóka-bokorhoz s két
újjával elfogta a virágillatban kéjelgő lepkét.</p>
<p>– És most nézd meg ezt a pillangót, ha a nap felé fordítom. S
akkor az a sunda fakó lepke egyszerre tündöklő azurkéknek látszott;
a hátsó szárnyai gyöngyház szivárvány fényében játszottak.</p>
<p>– Látod, milyen gyönyörű ez a pillangó! monda Fernande. S azzal
elhagyta repülni a kis szárnyast.</p>
<p>Aïra felsóhajtott.</p>
<p>– Hejh! Ha én rajtam is keresztül tudna úgy sütni a nap!</p>
<p>– Látod leánykám. Te kiszemeled a legszebb lepkéket, elfogdosod
s aztán kegyelem nélkül keresztül szurod őket. Nem kérdezed, hogy
fáj-e az nekik? Neked gyönyörűséget okoz. Hanem azt a fakót, az
egyszerűt, elhagytad repülni. Látod, a leányokkal is így bánnak.
Jaj annak, a ki szép!</p>
<p>– Veled is így bántak? kérdezé Aïra.</p>
<p>Fernande elnevette magát. <span class="pagenum"><a name=
"Page_167" id="Page_167">-167-</a></span></p>
<p>– Nézd csak leánykám! Itt repked a fejünk felett egyike a
legritkább pillangóknak. Olyan nagy, mint egy madár. Olyan magasan
és olyan sebesen repül, hogy nem lehet elfogni, tétova röpte miatt
még homoktülökkel sem lehet lelőni. Pedig ez a kincse a
lepkegyűjteményeknek: két szárnya arany, kettő ezüst sávokkal
ragyog és közé arab számjegyek vannak írva kárminnal. Úgy híják,
hogy «Leilus».</p>
<p>– Te vagy az a Leilus, úgy-e?</p>
<p>Fernande csak a szempilláival felelt erre a szóra.</p>
<p>– De hát hogy tudják mégis elfogni a Leilust, ha olyan magasan
röpköd? kérdezé Aïra.</p>
<p>– Van egy növény, a minek a neve «lepkefogó apoczin». Ennek a
pilisei valami bódító illatú mézet izzadnak ki. Ez az illat oda
csábítja a magasban repkedő pillangót. De azok a pilisek oly
érzékenyek, hogy a mint a pillangó a hosszú mézszivóját odadugja a
virág mézkelyhébe, egyszerre összehuzódnak s odaszorítják és többé
el nem eresztik. Igy lesz a virág foglyává a Leilus.</p>
<p>– De hát hol van ilyen lepkefogó apoczin? szerette volna tudni
Aïra.</p>
<p>– Én még nem találtam ilyen mesés virágra, vallá meg
Fernande.</p>
<p>… (No majd rád talál «az» szép Leilus!)</p>
<h2>XIII.</h2>
<p>Degoud Raoul egy rövid év lefolyása alatt népszerű alakká
izmosodott Armignol városában, sőt annak egész környékén. Mindenhez
értett, s a mihez hozzá fogott, azt mind siker követte. A város
kaszárnyát kapott és garnizont – lovasságból. Az armignoli
hölgyvilág meg volt nyugtatva. Ebben a képviselőnek is lehetett
érdeme, a kinek a nagy Boulanger volt a patronusa.</p>
<p>Itt sem állapodott meg a nagy reformator. A kor szellemét
követve, meghonosította Armignolban a «moulin <span class=
"pagenum"><a name="Page_168" id="Page_168">-168-</a></span>
rouge»-t, a hol a polgárság az excentrique chansonette-dalosnők és
a grotesk tánczosnők előadásaiban nemesíthette az izlését. Még
párisiak is jöttek le vendégszerepelni: madame Tereza és mamsell
Rigolboche. Ezzel megint a férfivilág lett megnyugtatva.</p>
<p>Mindezeknél nagyobb vívmány volt – az armignolperpignani
szárnyvasut létrehozatala.</p>
<p>A miről az elébbeni maire csak álmodott, azt Degoud
megvalósította. Hát persze! A kinek olyan képviselője van, mint De
Quimper gróf! A ki viszont benső barátja a világhatalmú
Bontouxnak!</p>
<p>A szárnyvasut Trimeric gróf birtokát szelte keresztül</p>
<p>Ez oknál fogva Degoudnak többször kellett látogatást tenni a
kastélyban a kisajátítás miatt.</p>
<p>A gróf ingyen engedte át az útbaeső területet.</p>
<p>Sőt maga is aláírt száz részvényt. Egy részvényre száz frank
volt a befizetés.</p>
<p>– Én is szintannyi részvényt jegyeztem, monda Degoud.</p>
<p>Az már derék ember, a ki tízezer frankot tud szárnyvasut
részvényekbe elhelyezni!</p>
<p>(Ezt a tízezer frankot Ellinor adta Degoudnak – móringra!)</p>
<p>Az átvágás alkalmával rájöttek, hogy az útbaeső sziklák keble
fősz és czement tartalommal bővelkedik.</p>
<p>Rögtön alakított Degoud részvénytársulatot a kincsterhes bányák
kiaknázására. A puszta völgyekben gyártelepek keletkeztek.</p>
<p>Vasut, gyártelep, mind mesés nyereséggel járt. A társulatok
megválasztották Degoud urat igazgató tanácsosuknak és megküldék
neki zárt levélben a szindikátusi nyereségből háramló összeget.</p>
<p>S a másnapi armignoli Moniteurben olvasható volt Degoud Raoul
nyilatkozata, melyben a megküldött szindikátusi osztalékot a
helybeli kórháznak utalványozza, az igazgatói állást pedig
tisztelettel visszautasítja, ez <span class="pagenum"><a name=
"Page_169" id="Page_169">-169-</a></span> aranymondással fejezve be
nézeteit: «Egy közhivatalnoknak nem szabad mást szolgálni, mint a
közügyet, s más pénzt elfogadni, mint a fizetését».</p>
<p>– Ez már a korrekt gavallér! tört ki Filibert gróf, mikor ezt
megtudta. Ilyen emberről olvastam én egyszer, de csak regényben.
Ilyen férjet szeretnék a leányomnak.</p>
<p>S ettől kezdve a legszivesebben látott vendég volt Degoud Raoul
a Trimeric grófi kastélyban. Ebédre is sokszor meginvitálták. Igen
kellemes társalgó volt. Széles ismeretekkel birt, sokat tapasztalt,
s minden tárgyról alaposan beszélt. Udvarias volt a hölgyek iránt.
Hordott nekik könyveket, a miknek megválasztása helyes tapintatáról
tanúskodott; Fernandenak a «Legendes des Siecles»-t, Aïrának a
«Contes Bleues»-t s ha ethicai térre vegyegett át a társalgás,
határozottan elitélte a jelenkor könnyelmű, realisztikus, czinikus
áramlatát. Ezek rontják meg a nemzetnek nem csak az erkölcsét, de a
fizikumát is. Ezek az okai annak, hogy ez idő szerint
Francziaországban egy centimeterrel lejebb kellett szállítani a
katonamértéket.</p>
<p>– Lelkemből beszél ez az ember! monda Filibert gróf Fernandenak.
S úgy látszott, hogy Fernande is azon a véleményen volt.</p>
<p>De a mi legjobban tetszett Filibert grófnak, az a nyilt férfias
nézetnyilvánítás volt, melylyel Degoud Raoul De Quimper Ellinor
gróf ellenében állást foglalt.</p>
<p>– Nekem ő személyes barátom, fényes tehetségeit bámulom. Rajta
voltam, hogy képviselővé legyen. A politikában nagy szerep
kinálkozik a számára. De az ég őrizze Francziaországot attól, hogy
a társadalmi életet is az ilyen emberek vezessék. Ellinor képviseli
Párist, s Páris a megmérgezője Francziaországnak. De a vidék
egészséges test, mely a méreganyagot kiveti magából. A vidéknek
kell meggyógyítani az országot. Páris atheista! Sőt rosszabb!
Bálványimádó! A vidék vallásos. Páris pazarló <span class=
"pagenum"><a name="Page_170" id="Page_170">-170-</a></span> a vidék
takarékos. A kicsiny embereknél van a nemzet törzsvagyona. S az
bizonysága az erkölcsi szilárdságnak. Jó erkölcs, családi élet
nélkül nincs takarékosság.</p>
<p>(Ez a beszéd is mind komédia volt. Kiosztott szerep. Azzal
természetesen nem dicsekedett Degoud Raoul, hogy a vidék
erkölcseinek nemesítésére milyen jótékony hatással vannak a
megtelepített orfeumok! Az ő kulturális intézményei – párisi
mintára! Hanem hát a frázisok mindig hatalmasabbak, mint a
tények.)</p>
<p>Az ilyen frázisokkal csalja le magas röptéből a szép Leilust a
lepkefogó apoczin.</p>
<p>Egyszer csak Aïra kezdte rajta kapni Fernandeot, hogy a szemei
nedvesek.</p>
<p>– Hát te miért sírsz? hiszen te szép vagy.</p>
<p>Nem tudta elképzelni, hogy egy tökéletes szépségű nőnek is
lehessen olyan gondolatja, a min ha soká elmereng, a vége sírás
lesz.</p>
<p>… Egy este, mikor ebéd után eltávozott a kastélyból Degoud
Raoul, s a pitvarban felsegítette rá a hawelokját Jacques Pluhár,
azt dörmögé a fülébe a komornyik:</p>
<p>«Megérett a granátalma, uram!»</p>
<p>Másnap szokatlan délelőtti órában látogatott el az armingoli
maire a Trimeric kastélyba.</p>
<p>Jacques Pluhár épen akkor olvasta fel Filibert gróf előtt azt az
érdekes ujdonságot, miszerint Degoud Raoul, armignoli maire, a
közügyek körül szerzett hazafias érdemeiért a becsületrend
keresztjével lett feldiszítve.</p>
<p>Bizonyosan a becsületrend piros szalagját a gomblyukában jön
bemutatni!</p>
<p>Degoud Raoulnak azonban nem az a piros szalag virított a
gomblyukában, hanem egy fehér szegfű.</p>
<p>– Szabad önnek gratulálnom? kiálta eléje a gróf.</p>
<p>– Még nem, gróf úr.</p>
<p>– Hogyan? ön még nem kapta volna meg?</p>
<p>– Azt, a miért idejöttem, még nem.</p>
<p>– Hát miért jött ön hozzám? <span class="pagenum"><a name=
"Page_171" id="Page_171">-171-</a></span></p>
<p>– Én nem a gróf úrhoz jöttem, hanem Fernande kisasszonyhoz.</p>
<p>A gróf egyszerre kitalálta a rejtélyt.</p>
<p>– Menjen Jacques a kisasszonyhoz, kéretem, jőjjön a
szobámba.</p>
<p>Fernande félbehagyta a zongoratanítást s átjött Filibert
grófhoz.</p>
<p>– A maire úr önnel kiván beszélni, kisasszony.</p>
<p>Fernande a maire tekintetéből kitalálta, hogy mit akar az vele
közölni. Olyan szíviglátszó kék szemei voltak a derék
férfiúnak.</p>
<p>– Kisasszony, ma engemet olyan kitűntetés ért, mely okot ad rá,
hogy a fejemet magasra emeljem. Csak így találkozhatom az ön
tekintetével. A becsületrend lovagjává lettem. Ez a minden világi
czímek között az első, ez az egyetlen, melyet büszkén viselhetünk.
Most már van bátorságom ön elé lépni azzal a merész kéréssel, hogy
legyen nőm. Kincseket nem adhatok önnek, de adhatok egy egész
szívet.</p>
<p>Fernande elgondolkozott.</p>
<p>A gróf segítségére jött a habozónak.</p>
<p>– Nos, kisasszony! ön azt mondta nekem, hogy ha találkoznék
egyszer egy olyan férfiúval, a kit szerelmére érdemesnek tart,
azzal kész volna összekötni a sorsát. Degoud úr olyan ember. Én
beleegyezem, a mennyire beleszólásom van.</p>
<p>Fernande kezét nyújtá Degoud Raoulnak.</p>
<p>Ekkor Degoud kivette a fehér szegfűt a gomblyukából (a piros
szalag az alatt volt, a szegfűtől eltakarva) s átnyujtá a virágot
Fernandenak. A leány odatűzte azt a kebelfodrába.</p>
<p>Akkor aztán egy kis etuisből két karikagyűrűt vett elő Degoud
Raoul s azt egymással kicserélték. (Ezt ugyan a törvény nem szabja
elő, de régi szokás, megtartják.)</p>
<p>Degoud Raoul megengedte magának, hogy jegyesének ujja hegyét
megcsókolja. <span class="pagenum"><a name="Page_172" id=
"Page_172">-172-</a></span></p>
<p>– És most szóljunk némi prózai dolgokról, monda Degoud úr, belső
zsebéből egy csomagot húzva elő. Én nászajándékul átadom Fernande
kisasszonynak a tízezer frank névértékű vasuti részvényeimet. Az
átengedés rá van vezetve.</p>
<p>Ez már komoly tett volt! Tízezer frankot átadni móringba.</p>
<p>(Igy parancsolta Ellinor. Az ő pénze volt abban.)</p>
<p>Fernande reszkető kézzel fogadta el a csomagot.</p>
<p>Erre Filibert grófban is felpezsdült a nagylelküség.</p>
<p>– Én pedig átruházom a kisasszonyra (hiszen családomhoz
tartozónak tekintem) az armignoli házamat, teljes tulajdonjoggal.
Ezt fogadja tőlem Fernande kisasszony kelengyéül. Kérem, maire úr,
tegye meg ez iránt a szükséges hivatalos intézkedéseket.</p>
<p>– Majd ide fogom küldeni a sous-mairet a felszerelt okiratokkal,
minthogy a magamat érdeklő ügyekben való eljárás hivatalommal
összeférhetetlen. Ugyanazon hivatalnok fogja elhozni a kisasszony
által aláirandó nyilatkozatot is, mely a házasságba beleegyezését
bizonyítja. Ez a nyilatkozat, az enyimmel együtt, a mairei hivatal
hirdetmény-táblájára két hétig ki lesz függesztve. Igy rendeli a
házassági törvény. Az alatt, ha valakinek kifogása van a házasság
ellen, megteheti. A cerimonia külömben nagyon egyszerű. Két hét
mulva a kitüzött órában az egybekelni kivánó felek megjelennek a
mairei hivatalban, két magukkal hozott tanúval. A maire (vagy ez
esetben a sous-maire) felölti a hivatali jelmezét, felköti a
nemzeti háromszínű vállszalagját, felolvassa a felek előtt a
törvénynek a házasságkötésről szóló szakaszát: akkor megkérdi
tőlük, hogy akarnak-e e törvény értelmében házassági viszonyba
lépni? Miután mind a ketten igennel válaszoltak: kimondja, hogy
ezennel a házasság meg van kötve, s annak minden következményei
törvényesek. Mire a házastársak aláirják a protokollumot a tanukkal
együtt, végül aláirja a hivatalnok, feljegyezve a dátumot s
rápréselve a lapra a stampigliát. <span class="pagenum"><a name=
"Page_173" id="Page_173">-173-</a></span></p>
<p>– Igen, igen, mondá a gróf. Így megy az. Emlékezem rá. Én is
átestem ezen egyszer. Csakhogy akkor a maire fehér vállszalagot
kötött fel. Hanem mi azután még elmentünk a St. Germain l’Auxerrois
templomba, s az oltár előtti esküvőt is elvégeztük, illendő papi
áldással.</p>
<p>Degoud Raoul ártatlan képpel kérdezé:</p>
<p>– S volt nagy foganatja az áldásnak?</p>
<p>Filibert grófnak nem tetszett a kérdés. Boszúsan hányt fittyeket
az ujjaival.</p>
<p>– Ejh! Ejh! Én még is szeretném, ha önök a mairei hivatalból még
a St. Eustacheba is betérnének, az én derék abbémhoz.</p>
<p>– Akarja Fernande kisasszony, hogy a St. Eustacheba is
betérjünk? kérdezé készségesen Degoud Raoul.</p>
<p>– Nem akarom! mondá határozottan Fernande.</p>
<p>Ez már bántotta a grófot.</p>
<p>– Nem akarja? Miért nem akarja? Az a maga makacs fejecskéje!</p>
<p>– Azért, mert én protestáns vagyok.</p>
<p>A gróf elkezdett fütyülni hüledezésében.</p>
<p>– Egy hugonotta!</p>
<p>És ő ezt csak most tudja meg! Hogy kire bizta Aïrának a
nevelését éveken keresztül! Igaz, hogy a vallásra külön oktatta a
káplán. De csak mégis! A Trimeric-kastélyban egy hugonotta
leány!</p>
<p>A gróf nagy jelentőségű tekintetet irányzott Degoud Raoulra.
Tőle várta a consequentiák levonását.</p>
<p>Fernande megértette azt az invitáló arczkifejezést s sietett
előzékeny lenni.</p>
<p>– Degoud úr, én nem titkoltam el, hogy mi vagyok, önnek
szabadságában áll visszalépni.</p>
<p>Degoud Raoul vállat vont, a bajuszát pödörgetve; egy pihét
veregetett le a kabátja ujjáról, felnézett a plafondra s félrehúzta
a száját egyoldalú mosolyra.</p>
<p>– Én nem találok semmi okot a visszalépésre. <span class=
"pagenum"><a name="Page_174" id="Page_174">-174-</a></span></p>
<p>– Hogyan? hebegé Filibert gróf. Hát talán francmaçon az úr?
Szabadkőműves?</p>
<p>– Nem. Hanem zsidó vagyok.</p>
<p>Filibert gróf hanyatt esett a karszékében, a szája is nyitva
maradt, a szemei odameredtek Fernandera. Most már azon a sor, hogy
elszaladjon.</p>
<p>Fernande kisasszony pedig kezét nyújtá a vőlegényének s
szivélyesen ismételt kézszorítással mondá neki:</p>
<p>– Tehát mához két hétre!</p>
<h2>XV.</h2>
<p>Alig mult el nehány nap, midőn Degoud Raoul diadaltól ragyogó
arczczal lépett be Trimeric Filibert grófhoz.</p>
<p>– Van szerencsém egy örvendetes hírt hozni a gróf úrnak.
Armignol város megkapta a püspöki vicariatust. Ime tehát látja ön,
hogy ha nem vagyunk is a felekezet hívei, a vallásos ügyet elő
tudjuk mozdítani. A mit a keresztes vitézek minden sarjadékai nem
birtak kivívni, én, a Makkabéusok ivadéka, keresztül vittem.</p>
<h2>XVI.</h2>
<p>Ez a meglepő felfedezés romboló hatást gyakorolt Filibert gróf
kedélyére. Azt hitte, hogy őt megcsalták és meglopták. Ez a két
ember, a kiket legtöbb bizalmára méltatott, alattomban protestáns
volt és zsidó.</p>
<p>S hogy el tudták azt titkolni!</p>
<p>A leánynak valóságos Madonna-arcza volt. Hogy mer egy hugonotta
leány Madonna-arczot viselni? Hát még ez a Degoud! ő rendezi a
választási gyülekezeteket templomi zászlók, papok, barátok
segédkezése mellett; tart fanatikus szónoklatokat, mint egy
liguriánus, s a mellett a zsebében hordja a tefillim-szíjat: azzal
imádkozik. Filibert gróf nem akarta bevenni, hogy
képviselőválasztásnál ez mind megengedett műfogás: olyankor lehet
az ember <span class="pagenum"><a name="Page_175" id=
"Page_175">-175-</a></span> tiszteletbeli ultramontán, a másik
ember meg tiszteletbeli zsidó «ad hoc», a hogy jön.</p>
<p>Nem soká áll a világ!</p>
<p>A Fernandenak tett adományt ugyan azért jogerőre emelte. Fájt
ugyan a lelkének, hogy az armignoli házat majd a hitetlen ivadék
fogja benépesíteni; de egy nemes ember, a mit egyszer
odaajándékozott, azt vissza nem veszi. Átiratta rá a házat. Csak
épen a Trimeric-czímert vétette le a kapuja fölül.</p>
<p>Hanem többet nem beszélt Fernandedal.</p>
<p>Bizalmának elvesztését azzal tünteté ki, hogy többé nem
borotváltatta meg az arczát s nem festette tovább a haját és
körszakállát. Annálfogva a haj és szakáll a mint tovább nőtt, tőben
fehér volt, azontúl meg lilaszínbe kezdett fakulni. Nem lehetett
ránézni nevetés nélkül.</p>
<p>A mint Fernande férjhez ment, Filibert gróf kedélye még inkább
elborult. Bizalmatlansága egész embergyülöletté mérgedt, a miből
üldözési mánia fejlődött ki. Minden emberben gyilkost látott. A ki
belépett hozzá, az ajtóban meg kellett állnia, úgy beszélt vele:
revolverrel a kezében. Minden zsebében volt egy bulldogpisztoly.
Jaques Pluharnak is fölmondott. Ezt már helyes ösztöne vádolta be,
hogy ő itt a gonosz cselszövénynek a mestere. Ételt csak Marciole
kezéből fogadott el, de annak is elébb meg kellett izlelni, hogy
nincs-e benne méreg? S ebben a bolondságban volt is helyes logika.
Marciole egyszerre Trimeric grófnévá lesz, a mint Filibert gróf
után becsapják a kripta-ajtót.</p>
<p>Egyetlen világosságot derengetett búskomor kedélyében még a kis
leány megjelenése.</p>
<p>Aïra, mióta a nevelőnőjét férjhez vitték, nem volt többé a
penzumokkal elfoglalva, többet időzhetett Filibert gróf szobájában.
Ennek a bohó fecsegése, naiv gyermekpajzánsága tartá fenn az öreg
emberben az életkedvet. Vele nem beszélt Filibert gorombán, oda
ültette a térdére s meséltetett magának regéket a Contes Bleuesből.
Turkált a kezével <span class="pagenum"><a name="Page_176" id=
"Page_176">-176-</a></span> a leány sürű hajában. Odadörzsölte a
borostás arczát annak az arczához. Elhozatta vele a kézi tükröt s
odaszorítva annak a fejét a magáéhoz, a tükörbe nézette: «No lásd:
épen olyan szép vagy, mint a keresztapád.» (Ez volt a leány előtt a
minősége.)</p>
<p>Akkor aztán nagyot nevetett, mikor a leány ezért megharagudott s
durczásan tiltakozott.</p>
<p>– Oh bizony én nem vagyok csunya! Nekem mondta azt már valaki,
hogy szép vagyok.</p>
<p>– Nagyon meg lehetett az éhezve.</p>
<p>Az aztán nagyon tetszett az öreg úrnak, hogy a kis leányt
megboszantotta. Még jobban, hogy kiengesztelhette. «Nekem szép
vagy.»</p>
<p>– Nono! Aztán majd csak te is férjhez menj egyszer.</p>
<p>– Megyek is, csak vigyenek.</p>
<p>– Majd eljön értted valami zuáv. Onnan Algirból. A Beni-Nátesz
törzsből. Azok is franczia honpolgárok már. Még egy mohamedán
hiányzik a familiából!</p>
<p>Szegény Filibert gróf! Hiszen ha még egy mohamedán lett volna,
ha egy thúg lett volna, ha egy sátánimádó shamán lett volna: az még
mind tisztességes vő lett volna neki!</p>
<p>Ki volt hát az, a ki Aïrának azt mondta: «Te szép vagy»?</p>
<hr class="tb" />
<p>Elkövetkezett a nagy ünnepség, a melyen a püspöki vicariust
armignoli székhelyébe beiktassák.</p>
<p>A hivatalos fogadásnál a sous-maire szerepelt.</p>
<p>A maire ez ünnepélyek alatt betegnek jelentette be magát.</p>
<p>A kik be voltak avatva, tudták a betegségnek az okát. A tisztelt
polgártársnak a «cultus disparitas» lehetetlenné tette, hogy egy
szigorúan egyházi jellegű szertartásnál tényleges közreműködő
lehessen.</p>
<p>De az igazi okát még sem tudta senki.</p>
<p>Ez ünnepélyre maga a választókerület képviselője is lejött.</p>
<p>Mikor De-Quimper Ellinor gróf örvendetes megérkezésének
<span class="pagenum"><a name="Page_177" id=
"Page_177">-177-</a></span> igéretét falragaszokban közhirré tette
Degoud úr: Fernande asszony zárt ajtók mögött így szólt a
férjéhez:</p>
<p>– Uram! Én most arra kérem önt, hogy De-Quimper Ellinor grófot
semmi szín alatt a mi házunkhoz meg ne híja. Mert én abban az
órában, a melyben De-Quimper Ellinor gróf ennek a háznak a küszöbén
belép: elhagyom ezt a házat és soha vissza nem térek ide
többet.</p>
<p>– Jól van. Betegnek fogom magamat jelenteni.</p>
<p>Degoud úr nem kérdezősködött Fernandetól e nehéz elhatározás
okai felől. Tudta ő azokat jól. Ellinornak minden titkába be volt
avatva.</p>
<p>Egy olyan főpapi beiktatás egy római katholikus templomban
megragadó szertartás. A papok, szerzetes rendek, apáczák és
zarándokok felvonulása, a felavató egyházfejedelem megjelenése, ki
aranyos mennyezet alatt jő, melynek rúdjait a város előkelői
tartják; a zárt chorusban felzendülő ének, angyalokat utánzó
melodiájával; a symbolikus átöltöztetése a felavatottnak, elébb az
ártatlanság fehér jelmezébe, azután a főpapi méltóság pompájába; a
mélységes csendben felhangzó antifonák szózatai; az inclangorium
felcsendülése, melyre minden térd meghajol, s aztán az orgona
lelkesítő hymnusa, a kétszáz novitius felhangzó zsolozsmája,
koronkint az a névtelen együttes felsohajtása ezernyi ájtatos
kebelnek, a szélzúgáshoz hasonlatos moraja a lenyomott hangoknak:
«Sed libera nos a malo!» minden fogékony kebelre mély benyomást
gyakorol. A művészet a leghívebb szolgája az istenségnek, s a
művészet minden géniusza veszi szárnyaira az eszmét.</p>
<p>E hosszú, minden pompában változatos cerimonia alatt minden hivő
ott marad elejétől végeig azon a helyen, melyet elfoglalt.</p>
<p>A Szent Eustach templom patronusai Szent Lajos király idejétől
fogva mindig a Trimeric grófok voltak. Pompás faragványú ülőhelyük,
egy egész pad, ott támaszkodik a <span class="pagenum"><a name=
"Page_178" id="Page_178">-178-</a></span> falnak, átellenben a papi
karszékekkel; előtte az örökké égő lámpa, jobbról az oltár.</p>
<p>A beiktatási szertartás alatt Marciole és Aïra ebben a padban
foglaltak helyet.</p>
<p>Maga a perpignani préfet, monsieur Rochepilon vezette őket oda.
Annak tudnia kell, hogy kit minő hely illet meg?</p>
<p>Azonban még egy harmadik részvevő is akadt e kiváltságos hely
számára. Ellinor gróf.</p>
<p>Hát anyai ágon ő is a Trimeric család ivadéka.</p>
<p>S úgy hozta a véletlen, (talán nem is a véletlen?) hogy Ellinor
a pad tulsó oldalán lépve be, épen Aïra mellé került. A leány már
akkor feltünés nélkül nem cserélhetett helyet az anyjával.</p>
<p>Ha lehetett volna, sem tette volna. Meg volt igézve. Itt volt a
közelében az a mesebeli tündérherczeg, a kiről annyit álmodott.
Érezte a mámorító parfume-illatát. Hallotta forró suttogását.</p>
<p>– Én vagyok De-Quimper Ellinor.</p>
<p>Tudta azt Aïra jól.</p>
<p>– Én nem tudom, mi a nevem, rebegé a leány.</p>
<p>– Én tudom. Isten előtt rokonok vagyunk.</p>
<p>– Ön ez ünnepélyre jött le hozzánk?</p>
<p>– Én nem ez ünnepélyért jöttem, hanem hogy te veled
találkozhassam.</p>
<p>– Boldogságos szent szűz!</p>
<p>Ott áll szemben, nagy bronzrámában, a Miasszonyunk képe.</p>
<p>– Hidd el nekem, a mit mondok. Az egész képviselőválasztási
küzdelemnek az volt a czélja, hogy hozzád közelíthessek. Maga ez a
mostani ünnepély csak annak az alkalomnak a megteremtéseért lett
létrehozva, mely engem a te oldaladra juttat.</p>
<p>– Hallgasson ön! hallgasson! A szentek mind mi ránk néznek.</p>
<p>– Hallják is meg, a mit mondok. <span class="pagenum"><a name=
"Page_179" id="Page_179">-179-</a></span></p>
<p>– Templomban vagyunk, uram.</p>
<p>– A hol csak igazat szabad mondani.</p>
<p>– De hát mért szól így hozzám?</p>
<p>– Azért, mert bámullak.</p>
<p>– Hiszen én rút vagyok.</p>
<p>– Az nem igaz. Az én szememben szép vagy. Akarsz-e az enyém
lenni? Feleségem?</p>
<p>– Ne játszszék ön a szentségekkel.</p>
<p>– Esküerővel bírnak a szavaim.</p>
<p>Marciole mind ebből a suttogásból nem értett semmit. A jó lélek
úgy el volt merülve a fényes szertartás bámulásába, hogy a mi a
közvetlen közelében történik, az nem létezett ránézve. Aztán a
diaconusok is olyan szépen énekeltek.</p>
<p>Csak midőn a fényes szertartásnak vége volt, s anya és leánya
gyülekezetoszlás után ismét a hintójukba ültek, mondá el a leány az
anyjának, hogy Ellinor az ő kezét megkérte.</p>
<p>Marciole nagyon okosan viselte magát. Rémséges nagyot kaczagott
ezen a tréfán.</p>
<p>– Jaj de nagy kópék ezek a párisi szélszaporítók! Hiszen minden
leánynak azt mondja az, hogy feleségül veszi, a ki mellé csak leül.
No, holnapután vasárnap lesz; ő is eljön bizonyosan megint a
templomba. Majd akkor úgy ejtem, hogy én kerüljek az úrfi mellé.
Meglátod, hogy akkor engem fog feleségül megkérni.</p>
<p>Ezzel a zuhanynyal úgy a hogy el lett oltva a tűzi veszedelem.
De valami mégis maradt meg belőle Aïrának az emlékében.</p>
<p>Az a szó: «Az én szememben szép vagy!»</p>
<p>Hát hisz az a sunda lepke: a «férfihűség» is szép lesz
egyszerre, a mint a nap keresztül süt rajta. Neki is van talán
ilyen napja?</p>
<p>Ellinor pedig az ünnepségek után is ott maradt Armignolban. Nem
is látogatott el a barátja Degoud Raoul lakóházához, csak a mairei
hivatalban találkozott vele. Fernande <span class=
"pagenum"><a name="Page_180" id="Page_180">-180-</a></span>
nyugodtan lehetett miatta: még most nem ő végette jött ide
Ellinor.</p>
<p>A következő vasárnapon ismét elment Marciole a leányával a
templomba s úgy ejté a dolgot, hogy a szintén odakerült Ellinor
gróf ezúttal nem Aïra, hanem az ő oldala mellé ülhetett.</p>
<p>Ez alkalommal csendes mise volt, keveset beszélhettek egymással.
De abban a kevés szóban sok volt.</p>
<p>Ezen találkozó óta Aïra kedélye egészen megváltozott. Ritkán
látogatott fel Filibert grófhoz s olyankor nem birta előtte
eltitkolni felindulását. Letérdelt eléje és a kezeit nedvesíté
csókjaival. Aztán sírva fakadt. Ha kérdezte a gróf, mi baja?
elfutott.</p>
<p>Filibert gróf aztán gyóntatóba fogta Marciolet, mikor az behozta
az ételét.</p>
<p>– Asszony! Azzal a leánynyal valami történt. Máskor egyre
bohóskodott előttem, most pedig szünetszüntelen sír. Mi bántja?</p>
<p>– Magam is beszélni akartam már előtted jó uram. Hát tudod, a
leány nagyon hamar fejlődött. Az anyjára ütött: én is igen korán
kinőttem a gyermekczipőkből. Tizennégy esztendős koromban már
hajadon voltam.</p>
<p>– Hát mi ezen a sirni való?</p>
<p>– Hát ezzel a korral együtt jár a szívdobogás.</p>
<p>– Az Aïra szive dobog? Hát miért dobog?</p>
<p>– Hát azt úgy híják közönséges nyelven, hogy szerelmes.</p>
<p>– Szerelmes? Az Aïra? Hát látott az már magához hasonló
«hímet»?</p>
<p>– Van jegyese, a ki tőlem megkérte a kezét.</p>
<p>– Megkérte? Komolyan?</p>
<p>– Egész ünnepélyesen.</p>
<p>– S ki az a majom?</p>
<p>– Az nem más, mint De-Quimper Ellinor gróf.</p>
<p>Filibert gróf a két térdére csapott a tenyereivel s elkezdett
őrült módra kaczagni. <span class="pagenum"><a name="Page_181" id=
"Page_181">-181-</a></span></p>
<p>– Hahaha! Ellinor gróf! Az Aïra leányt! Hahaha. Rég nem
kaczagtam ilyen jó izüt! Hisz ez húshagyókeddi derendóczia! Ez
túltesz a matrózok farsangi maskarádéján.</p>
<p>Marciole komolyan ismétlé, hogy ez bevégzett tény. Az eljegyzés
már ki is van függesztve a maire tábláján!</p>
<p>Erre aztán egyszerre haragos indulatba csapott át az öreg.</p>
<p>– Akkor ez az ember megtudta, hogy Aïra az én törvényes
szülöttem, s azért akarja nőül venni, hogy így örökölje a Trimeric
grófságot. Te elmondtad ezt neki?</p>
<p>– Bizony nem mondtam el, uram.</p>
<p>– Vagy ő neki, vagy valakinek másnak, a kitől meghallhatta.</p>
<p>– Se ő neki, se a kerek világon senkinek nem mondtam el ezt
soha.</p>
<p>– Hozd ide a feszületet: esküdjél meg rá.</p>
<p>Marciole odavitte az elefántcsontból faragott feszületet a
grófhoz, s arra esküdött meg, hogy nem szólt a titokról
senkinek.</p>
<p>– Jól van. Hát már most mondd meg nekem, hol találhatott De
Quimper Ellinor alkalmat arra, hogy Aïra kezét megkérje?</p>
<p>– A templomban.</p>
<p>– A templomban? Meg vagy te bolondulva? Hát hol van a templomban
olyan hely, a hol valaki leánykérésre vetemedhetik?</p>
<p>– A Szent Eustache templomban a családi pad egészen alkalmas
erre.</p>
<p>– A családi pad a Szent Eustache templomban! üvölte fel a gróf,
mind a két kezével a tarka üstökét borzolva égfelé. Hisz akkor te
hamisan esküdtél most itt a feszületre! Mert a mikor beültél a
Trimeric család templomi padjába, azzal annyit tettél, mintha
trombitaszó mellett hirdetted volna ki, hogy feleségem vagy s Aïra
az én leányom! <span class="pagenum"><a name="Page_182" id=
"Page_182">-182-</a></span></p>
<p>– A perpignani préfet vezetett bennünket abba a padba, s mire
meggondoltam a dolgot, már akkor ott ültünk. A helyünket elhagyni
még rosszabb lett volna.</p>
<p>– A préfet tette! Oh, hogy ezeknek a bureaukratáknak sincs a
hivatalszobán kivül eszük! A mi a rubrikán kivül van, azt már nem
értik. Azt megtartja, hogy a házasságlevelemet megőrzi híven; hanem
az asszonyomat beülteti a templomi családi padba! Hisz ez megőrülni
való veszedelem.</p>
<p>– De hát, édes uram, engedj nekem is egy szívtől szakadt szót
ejtenem valahára előtted. Ugy-e, hogy hűséges szolgálód voltam
tizenöt esztendeig. Beértem a cselédfőkötővel, nem áhítottam a
grófnéi gyöngyös sapakot. Nem láttad a szememet soha kisírva; nem
hallottad egy sóhajtásomat. Most sem magamért szólok. De itt van
már egy felnőtt leányod. A ki még mindig csak az anyja nevét
viseli. Ez rosszabb, mintha rab volna, szomorúbb, mintha apácza
volna. Ez minden társaságból ki van zárva. Nem én értem, hanem ő
érte kellene megtenned, hogy házasságunkat tudasd a világgal.</p>
<p>– Hát fejjel akarsz a kútba ugrani? ostoba asszonyi állat!
Hiszen ha én azt közhirré teszem, hogy nekem van törvényes
feleségem és leányom, akkor engem megölnek! És téged is megölnek,
meg a leányodat is. Éjszaka ránk törnek a czinkosok s mind a
hármunkat lemészárolnak! Dinamitbombát dobnak a pinczébe s levegőbe
vettetik az egész kastélyt. Elment neked az eszed?</p>
<p>– Hát édes jó uram, ha te annyira félsz a gyilkosoktól, arról te
nem tehetsz; de hát én is félek valamitől, s arról meg én nem
tehetek.</p>
<p>– Mitől félsz te?</p>
<p>– Attól, hogy Aïra megöli magát.</p>
<p>– Aïra?</p>
<p>– Igen. Az én leányom. Őrülten szerelmes abba az emberbe.</p>
<p>– Verd ki a fejéből. Az nagy bolondság. El fogom <span class=
"pagenum"><a name="Page_183" id="Page_183">-183-</a></span> küldeni
kolostorba. Majd ha tizennyolcz esztendős lesz, kijöhet.</p>
<p>Marciole eddig folyvást térden állva beszélt Filiberttel, a hogy
az eskühöz letérdelt; most aztán felállt, s igazi hydropathai
hidegvérrel kezdett el gyógykezelni.</p>
<p>– Édes uram; ha kegyelmed az atyai jogát nyilvánvalóvá teszi:
akkor az ön szava dönt abban a kérdésben, hogy a leánya férhez
menjen-e a kérőjéhez, vagy sem? Ha azt nem teszi, akkor Aïra csupán
az én leányom s egyedül én, az anyja intézkedem a sorsa fölött.</p>
<p>– Te félkegyelmű némber! Gondold meg, hogy az a sátán csak azért
akarja a kezébe kapni a leányodat, hogy elpusztítsa, halálra
kinozza.</p>
<p>– Akkor ne felejtse el, hogy az alpesi anyák még a sátánt is
megölik, ha a leányukkal rosszul bánik.</p>
<p>Filibert gróf úgy érezte magát, mint mikor Marciole
tetőtől-talpig bepólyázta vizes lepedőbe és pokróczba:
mozdulatlanná volt téve.</p>
<p>– Tehát egybe fognak kelni az armignoli maire előtt! nyögé
siránk hangon. Az én leányomat a zsidó maire fogja összekötni a
párjával!</p>
<p>– De abban egyeztünk meg, hogy a polgári házasságot követni
fogja az egyházi sakramentum is. Párisban fognak megesküdni a Saint
Germaine L’Auxerrói egyházban.</p>
<p>– Oh te fecsegő papagáj! Mit beszélsz már megint? Hát azt
gondolod, hogy a Saint Germaini apát úr beéri azzal, hogy az eléje
kerülő pár megmondja neki, hogy kettőjük közül melyik a férfi,
melyik a leány? Hisz az elébb a keresztelő leveleiket akarja látni!
Hát megmutathatod te az apát úrnak az Aïra keresztelő levelét? Hát
el akarod vágatni a torkomat. Eredj előlem! ostoba lúd! Küldd fel
nekem az udvarról a lánczos ebet. Ezentúl itt lesz az én szobámban
a helye. Nem bízom már senkiben, csak a kutyában. <span class=
"pagenum"><a name="Page_184" id="Page_184">-184-</a></span></p>
<h2>XVI.</h2>
<p>Minden a legszabályosabb rendben történt meg: a hivatalos
szertartás, a jegyzőkönyv aláirása; aztán következett a búcsúvétel
anya és leány között. A boldog pár egyenesen hajtatott a maire
hivatalos lakából a pályaudvarra, megkezdve a szokásos nászutat:
külön kupé volt a számukra bérelve.</p>
<p>Fernande nem volt jelen a házassági szertartáson. Csak Degoud
Raoultól értesült a megtörtént esetről, mikor az hat órakor
hazament ebédelni.</p>
<p>A maire egy iratot adott át a nejének ez alkalommal.</p>
<p>– Tegye ezt el, Fernande, valami biztos helyre. Ez egy hiteles
másolat a ma végbement házasságról De Quimper Ellinor gróf és
Rongeur Aïra között.</p>
<p>Fernande nem kérdezte a férjétől, hogy mért bizza azt az iratot
ő rá megőrzés végett?</p>
<h2>XVII.</h2>
<p>Egy hét mulva beállít az armignoli mairei hivatalba De Quimper
Ellinor.</p>
<p>A hivatalos idő végén volt, késő délután. A jegyző és irnok
eltávozott már; Degoud Raoul nehány ügydarabot írt még alá.</p>
<p>Bámulva kérdezé:</p>
<p>– Gróf úr! Ön itt? Ilyen hamar vége szakadt a nászutazásnak?</p>
<p>– Az ám, közbejött valami, a miért ide kellett sietnem. Ön
emlékezik arra a bizonyos húszezer forintos váltóra, a mit ön az én
nevemre hamisított.</p>
<p>– Uram!</p>
<p>– Én ezt a dolgot biró elé vittem, s most itt hozom az
elfogatási parancsot ön ellen.</p>
<p>– Mit akar ön velem tenni? <span class="pagenum"><a name=
"Page_185" id="Page_185">-185-</a></span></p>
<p>– Semmi rosszat. Legyen nyugodt. Régi üzlettársak vagyunk; ki
fogunk egyezni.</p>
<p>– De hisz ön megölte a becsületemet!</p>
<p>– Baj is az! Én adok önnek tizennégy napi egérutat. Addig nem
veszem ki a zsebemből az elfogatási parancsot. Az alatt ön
átgőzhajózhat Amerikába. Marseilleből tizenkét nap alatt átviszi a
gőzös. Még a kábeltelegráf sem előzheti meg. Ott új nevet
szerezhet. Adok önnek ez alkalommal húszezer frankot. Pénz
becsület. Vehet magának az új világban új becsületet. Később is
fogom önt segélyezni, ha időközönként tudatni fogja velem
tartózkodása helyét és a felvett új nevét.</p>
<p>– De hát mért teszi ön ezt én velem?</p>
<p>– Mert ez az én tervemnek a fázisai közé tartozik. Önnek meg
kell innen szökni. Itt van a húszezer frankja.</p>
<p>– Nem birom önt megérteni. Ön engem bepöröl a húszezer frankos
hamis váltó miatt s a kezembe ád húszezer frankot.</p>
<p>– Majd mindjárt meg fogja ön érteni. Van egy csekély kis
föltételem. Én önnek időhaladékot adok a megszökésre, pénzt adok a
megélhetésre: – ha ön kivágja a hivatalos jegyzőkönyvből azt a
lapot, a melyre az én házasságom van beirva.</p>
<p>– Áh! Hát ez az?</p>
<p>– No úgy-e milyen világos lesz egyszerre az egész dolog! Nem
kell tovább analizálni. Úgy összetalál ez, mint a jó gőzgép
darabjai. No csak sietve, uram! A vonat egy óra mulva indul. Holnap
megy a marseillei gőzös az amerikai útra. Ezt is jól kiszámítottam.
Tegye gyorsan, a mit mondok: a saját érdekében. Nem kell semmi úti
készülődés: Marseilleben bevásálhat mindent.</p>
<p>– Hát a nőm?</p>
<p>– Arra ne legyen önnek gondja. Meg fog élni.</p>
<p>– Ne is lássam többé?</p>
<p>– Nagyon szereti önt a felesége? <span class="pagenum"><a name=
"Page_186" id="Page_186">-186-</a></span></p>
<p>– Még nem kérdeztem meg tőle.</p>
<p>– No hát ha valami izenni valója van hozzá, bizza rám. Adja ide
a szobája kulcsát.</p>
<p>Degoud Raoul kivette a szobája kulcsát a zsebéből s átadta
Ellinornak.</p>
<p>– Ne is szóljak vele többé?</p>
<p>– Ugyan mit mesélne el neki? Azt, hogy váltóhamisítás miatt
szökik a börtön elől? Szedje össze magát! Nincs itt elvesztegetni
való percz!</p>
<p>Degoud Raoul felnyitotta a jegyzőkönyvet s kivágta belőle a
követelt lapot.</p>
<p>Az alatt Ellinor leszámlálta az asztalára a húsz darab
ezerest.</p>
<p>Megvolt az alku.</p>
<p>Egy hajszálon mult, hogy kezet nem szorítottak egymással. Degoud
Raoul vette észre magát elébb.</p>
<p>– Hát uram, De Quimper Ellinor gróf, én most csak azon
csodálkozom, hogy a midőn kettőnk közül az egyiknek szökni kell a
bagno elől: – az én vagyok.</p>
<h2>XVIII.</h2>
<p>Fernande egyedül volt a szobájában, ott várta a férjét.
Türelmetlenül nézett a fali órára. Ilyenkor már itthon szokott
lenni: az ebéd kész. A kandallóban égett a tűz.</p>
<p>Az ajtó, mely a férje szobájából az övébe nyilt, barokk
berendezés szerint arany rámába foglalt álló tükröt képezett. Az
egész butorzat czopfos barokk stylben volt összeállítva, a hogy azt
egy Trimeric dédős megrendelé. A házat bútorzattal együtt
ajándékozta Filibert gróf Fernandenak.</p>
<p>Egyszer aztán közeledő lépések hangzanak a korridoron: a
szobaajtóban fordul a kulcs. – Megérkezett már! – Még nehány percz
– most veti le a felső kabátját. – A dörzsgyufa serczenése
hallatszik: szivarra gyujt. – Aztán kopogtatás a tükörajtón. –
«Szabad!» <span class="pagenum"><a name="Page_187" id=
"Page_187">-187-</a></span> A tükör félrefordul s mögötte áll De
Quimper Ellinor, égő szivarral a szájában.</p>
<p>Fernande nagyot sikoltva tántorodott vissza.</p>
<p>– Uram! Hogy mer ön ebbe a szobába belépni?</p>
<p>– Hát, madame, egy törvényszéki elfogatási parancsnak a
hatalmánál fogva. Degoud Raoul váltóhamisítást követett el az én
nevemre. Én bepereltem. Itt az elfogatási parancs. Tessék bele
tekinteni.</p>
<p>Fernande látta azt. Olvasta a rettenetes szavakat.</p>
<p>A nyakában volt egy vékony fekete zsinór, azon függött egy
zománczolt medaillon, egyik oldalán miniatur arczképpel. Azt
kirántotta a kebléből, leszakította a nyakából s utálattal dobta el
a butorok alá.</p>
<p>– Pfúj! Gyalázat!</p>
<p>Kezével eltakarta kigyulladt arczát.</p>
<p>– Hát biz ez megtörtént dolog madame, a min már nem lehet
változtatni.</p>
<p>Fernande igyekezett nyugalmát összeszedni.</p>
<p>– De hát uram! Detektiv ön? Mouchard? vagy gensdarm? hogy egy
vétkes ellen az elfogatási parancsot személyesen végrehajtsa, s
annak a házába a törvény nevében betörjön?</p>
<p>– Egyik sem vagyok, madame, szólt Ellinor, hanyagul leereszkedve
egy karszékbe s tovább szivarozva. Ellenkezőleg azért jöttem, hogy
Degoud Raoult futni hagyjam. Ő már útban van Amerika felé. Tizenkét
nap mulva az újvilágban lesz, s azontul nem fogjuk a nevét
hallani.</p>
<p>– Hát ez az ő dolga! Rám nézve meghalt! De mit keres ön az én
szobámban?</p>
<p>– Azt könnyen kitalálhatja, madame. Férje elhagyta önt, s nem
hagyott hátra önnek mást, mint gyalázatot. Én kötelességemnek
tartom önről gondoskodni.</p>
<p>– Ne törje magát ilyen gonddal! Nekem van odum, a hol
meghuzhatom magam; van falat kenyerem: nem szorulok senkire.</p>
<p>– Ön egy kis tévedésben van, madame. Ez a ház nem <span class=
"pagenum"><a name="Page_188" id="Page_188">-188-</a></span> az öné,
mert az adományozást egy elmebeteg aggastyán követte el, a mit én,
az illető örököse, majd meg fogok semmisíttetni. Azok a részvények
pedig, a melyeket ön Degoudtól kapott móringul, csak addig hajtanak
osztalékot, a míg én akarom. A mint én megszüntetem a bányák és
gyárak üzemét, a mint a vasúton felemelem a szállítási és
közlekedési díjakat, a részvények jövedelme egyszerre le fog
szállani a semmire.</p>
<p>– De hát mért akar ön engem ily rendszeresen megrontani?</p>
<p>– Azért, hogy épen ilyen rendszeresen boldoggá tegyem.</p>
<p>Erre Fernande keserüen felkaczagott.</p>
<p>– Hahaha! Azt gondolja ön magában ugyebár: ha nem akartál egykor
feleségemmé lenni, mikor még grófkisasszony voltál, most már
lehetsz szeretőm. Egy bukott gazember felesége mi lehetne egyéb,
mint kéjarája annak a grófnak, a kire a férje váltót hamisított.
Hisz a férj gyalázata az asszonynak privilegium.</p>
<p>Ellinor kivette a szájából a szivart, s eloltotta a tüzét.</p>
<p>– Lássa, Fernande, milyen hamisan itél meg engem. Igaz, hogy a
mit eddig tettem, az mind azért történt, hogy önt megalázzam.
Tartoztam ezzel önnek azért a megvetésért, azért a
megszégyenítésért, a mivel elutasított. De a végczélom az volt,
hogy mikor már az elmerülés perczéhez jutott, akkor én nyújtsam
önnek szabadító kezemet, s visszaadjak önnek mindent, a mit önkényt
eldobott, s a mit mások miatt elvesztett.</p>
<p>– Ezt nem birom felfogni.</p>
<p>– Pedig nagyon egyszerű. A legújabban hozott franczia törvények
lehetővé teszik a házasság felbontását. Önt a házastársa hűtlenül
elhagyja, ugyanaz kriminalitásért négy évi börtönre elitéltetik:
ezek olyan okok, a mikért a törvényszék az önök házasságát
megsemmisíti. Ez az eljárás kevés időbe fog kerülni. Én tudom azt
siettetni. És akkor a De-Quimper név le fogja az ön homlokáról
törülni a Degoud foltot. <span class="pagenum"><a name="Page_189"
id="Page_189">-189-</a></span></p>
<p>Fernande bámulva csapta össze a kezeit.</p>
<p>– De hisz önnek felesége van, uram!</p>
<p>Ellinor furcsán nevetett.</p>
<p>– Nekem? feleségem? Hol van az megirva?</p>
<p>– Az armignoli maire lajstromos könyvében.</p>
<p>– Ah! a maire lajstromos könyvében? El is felejtettem ám
megmondani, hogy Degoud úr, szökése előtt még egy kis hivatali
hatalommal való visszaélést is követett el. Nem tette ingyen.</p>
<p>S azzal kivette a tárczájából a hivatalos jegyzőkönyv kihasított
lapját.</p>
<p>– Nézzen ide, Fernande. Ez a tanúbizonysága az általunk
megkötött házasságnak.</p>
<p>Azzal négyfelé szakította a kitépett lapot s a papirrongyokat
oda vetette a kandallóba. Lobbot vetettek.</p>
<p>– Volt! Nincs!</p>
<p>Most értette már Fernande, hogy miért adta át ő neki megőrzés
végett Degoud Raoul ennek a jegyzőkönyvnek a hiteles másolatát: a
jogérvényes házasság-levelet?</p>
<p>Most már azt érezte, hogy ő az ura a helyzetnek.</p>
<p>Nem árulta el a fölényét. Még nincs itt az ideje.</p>
<p>Csak ennyit kérdezett, csodálkozást eláruló arczkifejezéssel
Ellinortól: «de hát Aïra? Mit tett ön Aïrával?»</p>
<p>– Hahaha! Nevetett Ellinor. A szegény kis Aïrával? Az igazán
furcsa dolog. Hisz ön ismeri jól azt a kis bohó teremtést? ön
eleget iparkodott belőle embert csinálni. Hát a fáradsága nem is
veszett kárba. Megengedi, hogy újra meggyujtsam a szivaromat?</p>
<p>– A hogy tetszik.</p>
<p>Ellinor fölkelt, a kandalló parazsánál rágyujtott a bokkjára, s
aztán megint visszaült a karszékbe, egyik lábát a másik térdén
átvetve. Úgy társalgott Fernandedal, a hogy régi ismerősök
szoktak.</p>
<p>– Ön bizonyosan olvasott egyszer-másszor valamit a Kráóról.</p>
<p>– Igen. Az állítólagos birmáni majomemberekről. <span class=
"pagenum"><a name="Page_190" id="Page_190">-190-</a></span></p>
<p>– A kik a Láószok népe között laknak.</p>
<p>– Igen. Egész szakszerű értekezések voltak ez emberfajról
irva.</p>
<p>– Több tudós vállalkozott is rá, hogy ezeknek a lakhelyét
felkeresse. Rájuk is találtak; de kézre keríteni egyet sem sikerült
közülök. Ekkor én fogadtam egy dúsgazdag természetbuvárral, hogy én
egy pár esztendő lefolyása alatt magam elmegyek a birmai
királyságba, felkeresem a Láósz népek között a Kráók erdőlakó
fajtáját. Azok közül elcsábítok egy fiatal leányt s azt elhozom
magammal Francziaországba. Egy negyed millióba ment a
fogadásunk.</p>
<p>– Olvastam felőle.</p>
<p>– No hát, ezt a fogadást már megnyertem.</p>
<p>– Hogyan?</p>
<p>– Hát úgy, hogy a feleségül vett majomkisasszonyt egyenesen
odavittem Farelli úrhoz, a jardin des plantes igazgatójához s
átadtam neki, mint a Láósz népbeli természetrajzi ritkaságot s most
azt mutogatják ott, a számára emelt külön díszes pavillonban, mint
a Kráót.</p>
<p>Fernandenak a lélekzete elállt, némán bámult erre az
emberre.</p>
<p>Majd, mint egy álombeszélő, hebegte dadogva:</p>
<p>– És ön ezt azért a negyedmillióért tette, a miben a
természettudóssal fogadott.</p>
<p>– Oh nem! Nem! szólt nevetve Ellinor, s hátravetve magát a
karszékben, a boltozat felé fújta a füstöt, mintha azoknak a
falfülkékbe festett meztelen mythologiai képeknek beszélne. Nekem
ennél magasabb czéljaim vannak. A kis majom eltávolítása által
Filibert gróf közeléből megfosztottam őt attól az arkánumtól, a mi
az életét olyan hosszúra nyújtotta. Most már rohammal fogja őt
elővenni az agylágyulás. S ha egyszer megtudja, hogy a leányát
pénzért mutogatják, mint a Kráót, akkor rögtön megüti a guta.</p>
<p>– E szerint önnek a képviselői járata is erre a czélra szolgált.
<span class="pagenum"><a name="Page_191" id=
"Page_191">-191-</a></span></p>
<p>– Jól találja.</p>
<p>– És Degout megválasztatása maireé?</p>
<p>– Szóról-szóra.</p>
<p>– És mi a neve az ilyen cselekedetnek?</p>
<p>– Ezt én úgy nevezem hogy zsenicziklus.</p>
<p>Ellinor nevetve vonta el a tekintetét a plafond amorettjeitől,
hogy Fernande szemébe nézzen.</p>
<p>Akkor aztán elrémülve ugrott fel a helyéből.</p>
<p>Az eddigi madonna arcz helyett a Meduza állt előtte.</p>
<p>Szinte hihetetlen, hogy egy eszményi szépség a kinzó vad
indulatok hatása alatt ily torzképpé alakulhasson. Álmában lát az
ember ilyen arczokat. Mikor az ismerős angyalarcz átalakul
vámpirrá.</p>
<p>A düh, a boszúállás, a gúny, az utálat, a csömör minden
kifejezése egyesülve volt e rémtekintetben. Emberi művészet nem
volna képes ezt utánozni. Ezt csak a féktelen indulatok
galvanizmusa képes előidézni.</p>
<p>Ellinor rémülten futott ki a szobából. Férfiakkal szemben talán
volt bátorsága; de ezzel a nőarczczal szemben megbénult minden
idegszála.</p>
<p>Ellinor rémült menekülésében az ajtót is becsapta maga mögött, s
Fernande egyszerre meglátta magát a tükörben.</p>
<p>Maga is megrettent az első látásra a saját arczától. Ilyennek
nem látta magát soha. Sőt nem volt fogalma róla, hogy ilyen arcz
lehessen a világon.</p>
<p>Aztán egyszerre megtelt a szíve örömmel e látványra. Térdre
rogyott.</p>
<p>– Hála neked mennybéli Jehova Isten, hogy megajándékoztál azzal,
hogy rúttá tudjak lenni!</p>
<p>Most már fegyvere volt.</p>
<p>Milyen jó volna a hímes pillangónak, ha az ember markában
egyszerre át tudna változni százlábú skolopendrummá.</p>
<p>Lassankint ismét megszépült az arcza. Vonásai visszanyerték
klasszikus vonalaikat.</p>
<p>Akkor aztán ismét a tükör elé állva, újból megpróbálta,
<span class="pagenum"><a name="Page_192" id=
"Page_192">-192-</a></span> hogyan tudná szándékosan, művészi
kiszámítással az elébbi mándrucz pofát fintorítani? Sikerült. Meg
volt vele elégedve. Nevetett.</p>
<p>Akkor aztán összeszedte minden lelki tehetségét. Végig gondolt
az egész rémtörténeten, mely egy rövid negyedórai időbe össze volt
szorítva: mint a sűrített méreg.</p>
<p>Aczélnak érezte az izmait, óriásnak a lelkét.</p>
<p>Össze fogja tépni ezt az egész cselszövényt.</p>
<p>Felhozatta az ebédet, leült hozzá és evett, kötelességből.</p>
<p>Útra készült.</p>
<p>Trimeric grófot egészen hasztalan munka lett volna értesíteni a
rémesetről. Mit ér egy paralyticus aggastyánnak a segítsége. Saját
kezében volt az eszköz. Előkereste a hiteles házassági levelet s a
vállfüzője alá rejté. Forgópisztolyt is dugott a zsebébe.</p>
<p>Aztán nem szólt senkinek a háznál, hogy hova megy.</p>
<p>A postára indult: ott megrendelt magának egy relaist
Carcassonba.</p>
<p>– Ejnye! mondá neki a postamester, ha öt perczczel elébb jön az
asszonyság, a vasuti vonattal mehetett volna el.</p>
<p>– Lekéstem róla.</p>
<p>Szándékosan késett le a vonatról.</p>
<p>Hisz ott találkozott volna Ellinorral! Vagy talán épen Degoud
Raoullal.</p>
<p>Carcassoneból aztán egy éjjeli vonattal Párisba sietett.</p>
<h2>XIX.</h2>
<p>Elől, hátul egy nagy táblával a nyakában jár végig a párisi
boulevardokon száz kikiáltó, gyorsan pergő nyelven hirdetve a
táblákra festett képek tartalmát.</p>
<p>– Ime itt a hirhedett majomleány, a Kráó, a kit De Quimper
Ellinor gróf, a vakmerő utazó hozott el magával a majomemberek
közül. Látható naponkint reggeli 10 órától déli hat óráig a Jardin
des Plantesban, két frankért. Soha nem látott természeti tünemény.
<span class="pagenum"><a name="Page_193" id=
"Page_193">-193-</a></span></p>
<p>Ez a bourgeoisienek szól: a két frankos publikumnak.</p>
<p>A magasabb régiók informálása végett aztán zárt kocsik döczögnek
végig az asphalton, trombitaszó mellett, azoknak mind a négy
oldalára fantasztikus képek vannak festve a Kráó életéből. Először
az eredeti viselkedése a maga őshazájában, a fatetőn épített
fészek-kunyhóban, a hol nyers halakat eszik. Azután a lépre
csalatása a vakmerő európai vadász által, czifra korallékszerek
segélyével. Végül a Kráó kisasszony teljes európai divatos
costumeben, a minőt a szinpadon viselnek.</p>
<p>A hintó hágcsóján áll egy betanult kikiáltó, római vitéznek
öltözve, hétféle színű tollbokrétával a sisakja mellett, a ki,
midőn összetrombitált egy csomó hallgatóságot, azok előtt folyékony
stilusban elmondja, hogy «megérkezett a várvavárt ősembermajom a
Jardin des Plantesba, a kit a híres Ázsia felfedező De-Quimper
Ellinor gróf hozott el magával a Láósz indiánok országából, nagy
ravaszsággal és életveszedelemmel. Sűrű szénfekete haj borítja
fejét s alányúlik az egész hátán: szemeit széles, selyemszerű
fényes szemöldök árnyalják, melyek alatt tág fekete pupillák
ragyognak. A szemgolyókból hiányzik a szivárvány. Koponyája azonban
teljesen emberalakú, duzzadó ajkai csevegés közben igen kedvesen
kaczagnak. Igen jó indulatú teremtés, és mindent megtesz, a mit
kivánnak tőle. De ha ingerlik, akkor vad lesz, a földre veti magát,
harap és körmöl s a haját tépi. Eszik nyers halat és rizskását; de
a czukrot különösen kedveli. A külföldi tudósok mind elismerték a
valódiságát. Látható a Jardin des Plantesban az amphitheatre des
cours nagy termében. Uraságok, kik közelből kivánnak vele beszélni,
s énekelését hallani, külön órákban, esteli tíz órától tizenkettőig
bocsáttatnak a Kráó kisasszony elé. Egy ülés tartama öt első percz;
dija husz frank. Jegyek előre váltandók a pénztárnál meghatározott
időre!</p>
<p>Tradri tradra!</p>
<p>Fernande megtudta a reklamművésztől, hogy hol találhatja
<span class="pagenum"><a name="Page_194" id=
"Page_194">-194-</a></span> Aïrát. Hát még is nem a Palais des
singesben! Nem a Jacques és Jaqueline társaságában. (Igy hítták a
párisiak a kedvencz orangutáng-párt az állatkertben.)</p>
<p>Az amphitheatre des cours (a «cours» e helyütt tanfolyamot
jelent) igen előkelő díszes épület az állatkertben, a hol a
természettudósok szoktak felolvasásokat tartani. Itt csak
ethnographiai rendkívüliségeket mutogatnak.</p>
<p>Fernande eszén járt. Tudta, hogy minő veszedelmes ellenféllel
van dolga. Ha lármát üt, őtet fogják el s ottmarasztják a
vizsgálati fogságban: megeshetik, hogy a megfigyelő-kórházba
küldik, mint elmeháborodottat. Ovatosan kellett a terve kiviteléhez
kezdenie.</p>
<p>Legelső gondja volt jegyet váltani az esteli látogatásra húsz
frank belépti díjért. Nagy volt a kereslet: csak az éjfélhez
közeleső öt perczek egyikére kapott helyet.</p>
<p>Azért az első órában már megjelent az amphitheatre des cours
várakozó-termében. Akarta látni, hogy miféle emberek látogatják a
rendkívüli természetcsodát s minő benyomással az arczukon térnek
vissza? Csupa előkelő urak voltak. Nagyobbrészt angolok. Egy pár
fiatal franczia is volt, meg egy német.</p>
<p>Az angolok nagyon rezerváltan viselték magukat visszatérőben:
nem voltak közlékenyek. Mindegyik az óráját nézte, hogy nem
rövidítették-e meg a kialkudott öt perczben? Egy pénztárnoknő ült a
középen: az előtt állt egy perczmutató óra. Ha az öt percz letelt,
villanycsengetyűvel jelt adott, s arra magától felnyílt az
ajtó.</p>
<p>Hölgyek nem voltak a látogatók közt. Könnyen felfogható okokból.
Ilyen ok Fernandeot nem feszélyezte.</p>
<p>Az előtte következő ötperczes gentleman egy nyílt tekintetű
német ifju volt, a ki a rég várakozó szék-szomszédnéja iránti
udvariasságból megtette azt, hogy rákerülvén a sor, félig nyitva
hagyta az ajtót a háta mögött, hogy az a kiváncsiságát addig is
kielégíthesse, a míg ő beszél a Kráóval.</p>
<p>A Kráó csak angol nyelven tud. <span class="pagenum"><a name=
"Page_195" id="Page_195">-195-</a></span></p>
<p>Az is bámulatos, hogy ily rövid idő alatt egyátalában megtudott
tanulni egy európai idiomát. Azonkívül csak a majombeszéd
rikácsolásait ismeri. Egy épen e czélra felfogadott gouvernante
pallérozta őt ki még a hajón, a míg Borneotól idáig jöttek. Ugyanaz
énekelni és zongorázni is megtanította. No természetesen nem valami
művészi tökéletességgel. Hanem hát a hogy egy majomleánytól méltán
csodálni lehet.</p>
<p>Ezt az amphitheatrum őre elmondta mindenkinek, félfrank
borravalóért.</p>
<p>A német ifju tehát nyitva hagyta az ajtót maga után. Fernande
hallhatta Aïra beszédét. Ráismert a hangjára. Angolul szólította
meg a belépőt.</p>
<p>– Jó napot, mylord! Örülök, hogy van szerencsém, mylord. Tessék
helyet foglalni. Szereti ön a zenét, kivánja, hogy zongorázzak,
mylord?</p>
<p>Következett a God save the Queen, zongorán.</p>
<p>A látogató valami elismerő bókot mondott.</p>
<p>– Kivánja ön, hogy elénekeljem önnek az «árva rózsa»
románczát?</p>
<p>Kivánta. A Kráó énekelt is.</p>
<p>Fernande maga tanította Aïrát erre a szép románczra a «Richmondi
vásár» czímű dalműből.</p>
<p>Ráismert, nagyot sóhajtott.</p>
<p>A látogató bátorkodott azon óhajtásának kifejezést adni, hogy
vajha némi mutatványt hallhatna az eredeti Kráó nyelvből is.</p>
<p>Erre aztán következett némi artikulálatlan rikoltás, a vadmadár,
a sakál kiáltásához hasonló.</p>
<p>A látogató teljesen meg volt elégedve.</p>
<p>«Pretty well! Kolossal!»</p>
<p>– Akar ön egy fényképet tőlem? Az ára két frank. A sajátkezű
névaláirással? Három frank.</p>
<p>Az öt percz letelt. A villanycsengetyű elpendült. A német ifjú
kijött az elfogadási teremből, a fényképet tartva a markában,
elragadtatva a látottak és hallottak által. <span class=
"pagenum"><a name="Page_196" id="Page_196">-196-</a></span></p>
<p>– Piramidal! Fenomenál! Nie dagewesen!</p>
<p>A sor Fernandeon volt.</p>
<p>Mikor belépett az ajtón, Aïra csaknem közvetlen előtte állt.</p>
<p>Mutatóújját a szája elé tette. Titoktartást inte.</p>
<p>Fernande megállt egy pillanatra, széttekintve maga körül.</p>
<p>Egy díszesen butorozott szoba volt ott, déli virágokkal
diszítve, nagy cziklász-pálmák roppant vedrekben, köztük egy fiatal
theobroma, a növénykert büszkesége, az ágakon szabadon repkedő,
exoticus madarakkal, elől egy nyitott zongora, középen gömbölyű
kerevet, kis asztalkán csemegék, gyümölcsök, a majomleány rangjához
illő fényűzés.</p>
<p>A kereveten ült egy divatos öltözetű, kétséges életkorú hölgy.
Bizonyosan társalkodónő. Egy kis bajusza ennek is volt, de azért
nem volt Kráó.</p>
<p>Aïra nyájasan inte a hölgynek, hogy eltávozhatik. Csak
férfilátogatásnál van szükség az ittlétére. Egyedül maradt
Fernandedal.</p>
<p>Aïra nyakába borult Fernandenak és megcsókolta. Aztán befogta a
száját.</p>
<p>– El ne áruld, hogy ismersz!</p>
<p>Fernande megütődött ezen a szón.</p>
<p>– Én pedig azért jöttem, hogy kiszabadítsalak innen.</p>
<p>– Hová? Hová szabadítasz?</p>
<p>– Te egy égrekiáltó árulásnak vagy az áldozata.</p>
<p>– Tudom.</p>
<p>– De nálam meg van a hitelesített házasságleveled.</p>
<p>– Hát csak tartsd titokban. Hova gondolsz? Ha te elhireszteled,
hogy én ki vagyok, akkor Trimeric gróf megöli az anyámat, vagy
rögtön megüti a guta. Annak a jó öreg embernek nem szabad azt
megtudni, hogy én hová jutottam!</p>
<p>– Milyen gyémánt szíved van, szegény «leány!»</p>
<p>– «Szegény majom!» De hát jó helyen vagyok itten. <span class=
"pagenum"><a name="Page_197" id="Page_197">-197-</a></span>
Szeliden, udvariasan bánnak velem. Semmi megszégyenítőt nem tesznek
velem. Csak a tudós professorok kiváncsiak egy kissé. De a mellett
olyan hideg szemmel néznek. Tudod, csak a szeme sért az
embereknek.</p>
<p>– A vérem föllázad, ha rágondolok!</p>
<p>– Én már beleszoktam. Egész nap bámultatni. Egy kicsit énekelni,
zongorázni, angol szólásmódokat sorba mondani. Az impressarió
előadásán nagyokat nevetek. Van abban valami varázs, hogy én most
bolonddá teszem az egész világot. Nem képzeled, micsoda büszkeség
van abban, hogy én értem aranynyal, ezüsttel fizetnek, a miért
olyan csúnya vagyok.</p>
<p>– Ez örökké még sem tarthat így! Te nem maradhatsz élted
hosszáig a Jardin des plantes ketreczlakója, mint a Jaqueline!</p>
<p>– Oh nem! Az impressario megigérte, hogy elvisz körútra.
Elmegyünk Londonba, Berlinbe, Bécsbe, Budapestre.</p>
<p>– Körútat tenni te veled egész Európában! Rettenetes
gondolat!</p>
<p>– De Amerikába is átmegyünk!</p>
<p>Nevetett hozzá!</p>
<p>Aztán hogy Fernande boszus töprengését látta, szelid
búskomorsággal monda neki:</p>
<p>– Aztán látod, szegény Ellinor elvesztené a fogadását, ha te
napfényre hoznád az igazságot. Vissza kellene fizetnie a
negyedmillióját, meg egy másik negyedmilliót a tetejébe. A
jockey-clubból is kidobnák a yankeetrickért.</p>
<p>– Te még most is szereted őt!</p>
<p>– Mikor olyan szép szemei vannak.</p>
<p>– Akkor térj vissza hozzá! Te De Quimper grófné vagy.</p>
<p>Erre a szóra aztán vadállati szilajsággal kapta fel a fejét
Aïra.</p>
<p>– Azt már nem! Oda soha! Itt maradok Kráónak.</p>
<p>S azt az éles majomkiáltást hallatá, a melyen végződni szokott
az interwiewja. <span class="pagenum"><a name="Page_198" id=
"Page_198">-198-</a></span></p>
<p>A villany-csengetyű pendült.</p>
<p>«Edju! Gud báj!»</p>
<p>Elbucsúztak. Fernande kiment.</p>
<p>A várakozási teremben egy koczkás kabátú, zsemlyeszín
pofaszakállas úr alkudott az impressarióval.</p>
<p>– Mit kóstál nekem egy karmolás a pofámra? Én meg akarom
haragítani a Kráót. Például egy csókkal.</p>
<p>A látogató ezer frankokban beszélt.</p>
<p>Az impressarió gondolkozni látszott s a tenyerében latolgatta az
ezeres bankjegyeket.</p>
<p>Fernande odalépett hozzá s a fülébe súgta:</p>
<p>– Uram! Ha ön legkisebb megszégyenítő merényletet megenged a
látogatóknak a Kráó ellen, én rögtön feljelentem az egész titkot.
Én ismerem ennek a csodaleánynak a szülőit. Itt laknak
Dél-Francziaországban. Én voltam a nevelőnője.</p>
<p>– Ah! kiálta fel az impressarió azzal a csodálatos vegyületével
az ijedtségnek és örömnek, a melyet csak olasz arcz képes
együttesen kifejezni, s melyből egyszersmind egy jó ötlet szikrája
pattanik ki. Ön volt a nevelőnője a mi Kráónknak? Akkor én adok
önnek egy évadjegyet, a melylyel minden nap bejöhet ingyen az
amfiteatrumba.</p>
<p>Azzal visszaadta a koczkás úrnak az ezeres bankjegyeit. És
tetejükbe tette még a húsz frankos aranyát is, a mit a látogatásért
fizetett.</p>
<p>– Itt van uram! és már most a beszélgetésre sem kap ön
engedélyt. Ott láthatja nagy betűkkel felírva az ajtóra: «A
látogatóknak kötelességük a Kráóval illedelmesen társalogni».
Alászolgája!</p>
<p>Fernandeot pedig udvarias bókolással vezeté a pénztárhoz, s
átadatta neki az egész évadra szóló belépti jegyet.</p>
<p>Nagyon jól spekulált vele az impressarió.</p>
<p>Most még azt is fölvehette a reklámja szövegébe, hogy «az esteli
látogatás óráiban 10-től 12-ig minden nap látható az amfitheatre
des cours salonjában az a csodaszép <span class="pagenum"><a name=
"Page_199" id="Page_199">-199-</a></span> gouvernante, a ki a Kráót
énekelni, zongorázni és angolul beszélni megtanította». Erre még
jobban csődült a húsz frankos publikum.</p>
<p>És Fernande csakugyan ott is volt minden nap, csak hogy olyan
sűrű fátyol volt az arczán, hogy a publikum nem kapott belőle
semmit. «Ez» már humbug!</p>
<h2>XX.</h2>
<p>Trimeric Filibert gróf rohamosan hanyatlott a vége felé. Az
ilyen kórállapotnál a kedélyhangulatban van az orvosság, abban van
a méreg is. A lélek bakteriumai, a miket még nem lehetett górcső
alá venni, a legöldöklőbbek.</p>
<p>Nagyon biztos eredményre dolgozott az a kéz, mely őt Aïrától
megfosztotta. Ez a szeretettől sugárzó csúnya kis teremtés tartotta
az öreg emberben a lelket. A mint azt elvesztette, az egész
életszervezete összeroskadt.</p>
<p>Éjjel-nappal a nagy karszékben ült, s abból állt az egész
foglalatossága, hogy a tömérdek ujságot, a mit járatott, egy
ollóval apró darabokra összeszabdalta, s aztán lebbentsenkint a
kandallóba dobálta. El nem olvasott belőlük egy sort sem.</p>
<p>Marcioleon kívül senkinek sem volt szabad a szobájába lépni. Az
rakott fát a tűzre, az hozta be a levesét s etette kanállal. Nem
élt már egyébbel, csak levessel meg tejjel.</p>
<p>Soha egy szót nem szólt Marciolehoz.</p>
<p>A jó teremtés maga bontogatta fel minden nap a lapokat, melyek a
fővárosból érkeztek, úgy vitte be az urához.</p>
<p>Ő maga nem volt ismerős az ákombákommal. Csak azt észlelte, hogy
vannak ujságok, a melyek hetenkint egyszer, mások, melyek csak
minden két hétben ismétlődnek. Csak arról ismeretesek, hogy képek
vannak beléjük nyomtatva. Derék ujságok! A képeket már megérti
minden ember! <span class="pagenum"><a name="Page_200" id=
"Page_200">-200-</a></span></p>
<p>(Miért is nem tudnak a mai világ tudósai olyan írást feltalálni,
mint a régi egyiptomiak, hogy a mit «lát» az ember, azt mindjárt
«értené» is?)</p>
<p>Egy vasárnap aztán nagy örömre virradt a jó Marciole.</p>
<p>Abban a két hetenkint megjelenő képes ujságban, a mint kétfelé
nyitotta, egyszerre ott látta maga előtt Aïrát.</p>
<p>Ez ő valósággal! Ez az arcza, ez az alakja! Czifra szép ruha van
rajta!</p>
<p>S a lap tulsó hasábján meg De Quimper Ellinor, vadászjelmezben.
Az is olyan jól van találva, hogy csaknem megszóllal.</p>
<p>Az átelleni belső lapján a képes újságnak viszont látható volt
ékes fametszetben egy fejedelmi mátkapár, szintén egymás
mellett.</p>
<p>A jó Marciole nagy örömsikongatással rohant be Filibert gróf
szobájába a drága szép újsággal.</p>
<p>– Nézd! Nézd uram. Itt van a mi leányunk! Az ő kedves férjével
együtt. Emitt egy princz, meg egy princzesz. Itt meg az Aïra és az
Ellinor. Egymás mellett. Mondtam, úgy-e, hogy nagy dicsőség lesz
ebből. Még az újságban is kijött a képük. Nézzed! Olvassad!</p>
<p>Azzal odatérdelt Filibert gróf elé, mint egy eleven
olvasótámlány, eléje tartva a széttárt hirlapot. Csak a két szeme
látszott ki a lap szegélye fölött, a hogy a hatást vizsgálta
Filibert arczán.</p>
<p>A gróf olvasta a szöveget. A Kráó. – Majomleány. – A Láószi
őserdők. – Az apjának a neve volt Sré-Máongó. Nyers hallal élt az
erdőben. – De Quimper Ellinor csellel elhozta a hazájából. –
Mutogatják két frankért a jardin-des-plantesban. – Tud emberi
szavakat kimondani, énekelni. – Ha megharagítják, a haját tépi.</p>
<p>Mentől tovább olvasott a gróf, annál jobban vigyorgott az
ábrázatja. A jó Marciole azt hitte, hogy ez a nagy öröm jelensége.
Az őrültség torzvigyorgása volt az!</p>
<p>– Hehehe! nevetett Filibert. Hehehe! hehehe! <span class=
"pagenum"><a name="Page_201" id="Page_201">-201-</a></span></p>
<p>S a közben szép csendesen kihúzta a zsebéből a revolvert s úgy
lőtte szíven Marciolet, hogy az egy kiáltás nélkül terült el a
lábainál.</p>
<p>Akkor aztán felugrott a karszékéből. Az őrültség kölcsön adta
zsibbadt tagjainak azt a csodálatos erejét, a minek a titkát ki nem
lehet tanulni. Tört, zúzott mindent, a mit maga előtt talált. A
revolvereivel ajtókon, ablakokon lövöldözött ki, halálveszedelem
volt hozzá közelíteni. Végre aztán kimerült s ájultan rogyott
össze.</p>
<p>Akkor aztán elvitték a tébolyultak intézetébe.</p>
<p>Mind végig dühöngő őrült maradt.</p>
<p>Ez a kórállapot nem tartott sokáig. Fél év mulva megszabadította
kínzott lelkét nyomorult porhüvelyétől a halál.</p>
<h2>XXI.</h2>
<p>De Quimper Ellinor mély gyászt öltött nagybátyja halálának
hírére.</p>
<p>Ő maga rendezte a temetési szertartást, egész odáig, mikor a
megboldogultat a családi sírboltba elhelyezték.</p>
<p>Monsieur Rochepilon is jelen volt e végtisztességtételen.</p>
<p>A préfet birt annyi életfilozofiával, hogy még azt is bevárta
hallgatag, a míg a gyásztornak vége volt. Nem rontotta el az
ebédet.</p>
<p>Csak azután, mikor már a fekete kávénál a kondoleáló vendégek
mintegy hallgatag gratuláczióképen összeüték a chartreusös
kupiczáikat Ellinorral, állt elő a mondókájával a préfet.</p>
<p>– Megmondtam önnek, úgyebár, gróf úr, hogy ön ezzel az egész
armignoli expeditiójával valakit nagyon rá fog szedni. Ez a valaki
ön maga, gróf úr. A megboldogult Trimeric gróf törvényesen
egybekelt férje volt Marciolenak. Nálam van letéve a
házasságlevelük. S ennélfogva az egyedüli törvényes örököse az
armignoli uradalomnak az ő leányuk, Aïra. <span class=
"pagenum"><a name="Page_202" id="Page_202">-202-</a></span></p>
<p>Ellinor erre a csatányos felfedezésre sem vesztette el az
önuralmát.</p>
<p>Nyugodtan hajtá fel a pohár chartreuset.</p>
<p>– Nagyon jól van, uram. Ezzel a talonnal is megnyertem a partit.
Trimeric Aïra az én feleségem, a kivel összeköttetém az armignoli
mairei hivatalban folyó év február 15-ikén. Hát így is az armignoli
grófság ura vagyok.</p>
<p>– Jó volna biz az, gróf úr, csakhogy, a mint én utána jártam a
mairei hivatalban, a jegyzőkönyvből hiányzik épen az a lap, a mely
a gróf úr és Aïra kisasszony házasságára vonatkozik. Ezt valami
gazember megsemmisítette.</p>
<p>Erre aztán Ellinornak nem volt mit tenni, mint zsebre dugni a
«gazember» titulust.</p>
<p>A préfet úr pedig, szivarja tüzét eloltva a kávés csésze
aljában, azt mondá:</p>
<p>– Már én megtettem az intézkedéseket, hogy azt a bizonyos
Trimeric örököst, a ki jelenleg valahol körúton van egy dunamelléki
fővárosban, s mint a hirhedett Kráó mutogattatik, haza hozassam és
ősei birtokába visszahelyezzem.</p>
<p>Ezen aztán Ellinornak szabad volt nevetni.</p>
<h2>XXII.</h2>
<p>Ördög és pokol!</p>
<p>Azt a jegyzőkönyvi lapot ugyan kár volt megsemmisíteni!</p>
<p>No de se baj! Él még maga a maire, a ki előtt a házasság
megköttetett.</p>
<p>Ellinornak tudomása volt róla, hogy az ő kedves barátja (és
áldozata) Degoud Raoul hol és miféle álnév alatt bujdokol az új
világban.</p>
<p>Rögtön irt neki.</p>
<p>«Önnek a visszatérése szükséges Frankhonba. Filibert meghalt.
Aïra törvényes örökös. Házasság létrejöttét be <span class=
"pagenum"><a name="Page_203" id="Page_203">-203-</a></span> kell
bizonyítanom. Adok önnek harminczezer frankot, ha visszajön s új
bizonyítványt állít ki, a mairehivatalában végbement
házasságról».</p>
<p>Erre csakhamar a következő választ kapta.</p>
<p>«Nem vásott el mind az öt érzékem, hogy azt a bolondot
megtegyem, a mire ön felszólít. Én az ön harminczezer frankjáért
magamat gályára nem vitetem. Hanem ha ön a megkötött házasságának
hitelesen kiállított másolatát akarja birni, arra ráutalhatom önt.
Volt rá gondom, hogy azt valakinél hátrahagyjam. Küldje ön ide
hozzám Jacques Pluhart a harminczezer frankkal; majd annak
megmondom az illető nevét, a kinél azt megtalálhatja.</p>
<p>Ellinor nem sokat tétovázott. Rögtön áthajóztatta Jacques
Pluhart Amerikába, a harminczezer frankkal.</p>
<p>Négy hét alatt visszatért a megbizott a kivánt válaszszal.</p>
<p>«A házassági oklevél letéteményese Degoud Fernande
asszonyság.»</p>
<h2>XXIII.</h2>
<p>Ez időköz alatt megtörtént az egész reparatura a félrement
történelemben.</p>
<p>A Trimeric család örökösét megtalálták valahol Prágában, s
ediktaliter haza idézték Francziaországba, ott jogszerinti
örökségébe minden hivatalos formák szerint visszahelyezték.</p>
<p>Ellinor a kitünően jól értesült párisi rendőrség útján azt is
megtudta, hogy az a bizonyos gouvernante együtt utazott el a
rehabilitált grófnéval Armignolba.</p>
<p>Tehát utána!</p>
<p>A képviselő úr magával vitte Jacques Pluhart is.</p>
<p>Nem volt már komornyik. Ügynök úr volt a czíme.</p>
<p>Ő volt legjobban beavatva a Trimeric család házi titkaiba. Ő
látogatott el a Trimeric kastélyba, a hol Fernande található volt.
Bevezették hozzá.</p>
<p>Igen jó ajánlata volt – Amerikából. <span class=
"pagenum"><a name="Page_204" id="Page_204">-204-</a></span></p>
<p>Izenetet hozott Degoud Alfréd úrtól, a kinek ott igen jól mennek
az üzletei. Fényes vállalatokat indított meg, melyek a legszebb
kilátásokat nyítják meg előtte. De Quimper gróffal kiegyezett ama
bizonyos váltó miatti kereset megszüntetése iránt. Most már
teljesen rehabilitálva van. Alig várja, hogy szeretett nejét ismét
ölelhesse. Utiköltségül utalványoz a számára ezer frankot.
Broklynban fogja várni a megérkeztét. Utasítja, hogy azt a bizonyos
oklevelet, melynek megőrzését reá bizta, kézbesítse De Quimper
Ellinor gróf úrnak.</p>
<p>Fernande végig hallgatta az egész előterjesztést s azt felelte
rá, hogy semmi köze hozzá, jól mennek-e az üzletei Degoud Raoul
úrnak, vagy rosszul? Köszöni az utiköltséget; de nem veszi igénybe.
A mi a házassági oklevelet illeti, azt ő átadta annak, a kit az
legjobban érdekel: Aïra grófnőnek. Ha hivatkozni akar ez okiratra
De Quimper, ő nála megtalálhatja.</p>
<p>Nyomban, a mint Jacques Pluhar visszatért a válaszszal, sietett
Ellinor a Trimeric kastélyba, Jacques Pluharral együtt.</p>
<p>Ismét Fernande fogadta a látogatókat, a ki úgy látszik, valami
protektornő szerepét viselte itten.</p>
<p>Az elfogadó teremből átment Fernande a mellékszobába, az
lehetett Aïra boudoirja.</p>
<p>Kis idő mulva visszatért.</p>
<p>– A grófnő elfogadja önt.</p>
<p>Ellinor elegáns látogató toalettben volt. Kerek metszésű kabát,
éles ránczra vasalt pantallon, fehér bőr kamásli, a kabát
gomblyukában piros rendszalag és fehér szegfű. Ixa flór parfum.
Májvereskeztyű az oldalzsebben.</p>
<p>Aïra meglepő változáson ment keresztül. Nem volt már
majomrokonság az arczán. A fogalomzavaró pihéket szakértő tudomány
eltávolítá az arczáról, az most egészen sima és kellemesen
kreolszinű volt. A haja magas tekercsbe feltűzve a fején, európai
divatú díszítéssel, legújabb szabású <span class="pagenum"><a name=
"Page_205" id="Page_205">-205-</a></span> öltöny a termetén. Nem is
volt, így kicsipve, valami visszataszító megjelenés.</p>
<p>Ellinor elbüvölő grácziával üdvözlé a hölgyet; a mit az szintén
megfelelő kecscsel viszonzott.</p>
<p>– Jó napot mylord. Örülök, hogy van szerencsém. Tessék helyet
foglalni. Szereti ön a zenét? Kivánja, hogy zongorázzak mylord?</p>
<p>S elverte neki a klaviron a God save te Queent.</p>
<p>– Kivánja, hogy elénekeljem önnek az «árva rózsa» románczát.</p>
<p>S énekelt neki egyet.</p>
<p>– És most uram, tegye ön le a húsz frankot, s adjon helyet az
utána jövő uraságoknak. Gud báj!</p>
<p>– No de asszonyom, mire való ez a keserű tréfa? Én önnek férje
vagyok.</p>
<p>– Az én férjem? S hol volt ön eddig? S hol voltam eddig én?</p>
<p>– Értsen ön meg Aïra. Van egy német színdarab, Grizeldisz. Ebben
a férj, fogadásból, szeretett nejét próbára teszi. Arra fogad, hogy
az ő neje, bárminő megaláztatás után is, hive marad. És fogadását
megnyeri. Ezt a veszedelmes játékot voltam én bátor ismételni. Én
önt próbára tettem.</p>
<p>– De hát Grizeldisz legalább volt valamikor neje a férjének. De
hát voltam én valaha neje önnek?</p>
<p>– A hivatalos okmány azt bizonyítja.</p>
<p>– S van önnél ilyen hivatalos okmány?</p>
<p>– Nálam nincs; de önnél van. Ön birja annak a bizonyítványát,
hogy ön De Quimper grófné.</p>
<p>– Igen, birom, s mindennap előveszem és újra meg újra elolvasom
ezt az irást.</p>
<p>Aïra a kebléből húzta ki ezt az iratot.</p>
<p>Látszott azon, hogy mindennap nem csak a kezei között, de a
fogai között is meg szokott az fordulni. Mind a négy szélén ki volt
csipkézve, a hogy leharaptak belőle egy darabot. <span class=
"pagenum"><a name="Page_206" id="Page_206">-206-</a></span></p>
<p>– Ime itt van, az én házassági oklevelem, a mely bizonyítja,
hogy engem De Quimper Ellinor gróf törvény előtt feleségeül vett.
Ez az egyetlen papir, a mi azt bizonyítja; mert az eredetit
kitépték, elégették. Ezt pedig én tépem szélylyel rongyokra! – És
most takarodj előlem, te «ember!» Én vagyok a Kráó! a majomleány, a
kit két frankért mutogatnak az állatkertben; a kit ha
megharagítanak, harap és körmöl! S a majomember harapása halálos!
Nesze!</p>
<p>S azzal tele marokkal odavágta a szeme közé a széttépett okirat
csipetjeit.</p>
<p>Ellinor hüledezve támolygott ki a szobából.</p>
<p>A küszöbön Fernande nevető arczával találkozott.</p>
<p>Igy, nevetve, még rettenetesebb volt ez a szép arcz, mint azzal
a Medúzatorzképpel.</p>
<hr class="tb" />
<p>Ellinor azt mondá a tisztelt ügynökének:</p>
<p>– No ezt a zseni-cziklust rosszul fejeztük be, Jacques Pluhar.
Kezdjünk újat.</p>
<hr class="tb" />
<p>S ettől kezdve lett az armignoli kastélyból a «rút leányok
mentsháza».</p>
<hr class="tb" />
<p>S a mi a legkülönösebb, azóta arról a tudományos világban oly
nagy feltünést keltett Kráóról senki sem beszél többé.</p>
<p>Azt kérdi minden ember: «mi az a Kráó?»</p>
<hr class="chap" />
<p><span class="pagenum"><a name="Page_207" id=
"Page_207">-207-</a></span></p>
<h1>A HÁROM KIRÁLYOK CSILLAGA.</h1>
<p><span class="pagenum"><a name="Page_208" id=
"Page_208">-208-</a></span></p>
<p><span class="pagenum"><a name="Page_209" id="Page_209"><br />
-209-</a></span></p>
<p>No, ugy-e ti nem is tudjátok, hogy mi az a három királyok
csillaga?</p>
<p>Annál jobb, mert akkor legalább kiváncsiak lesztek megtudni,
hogy mi lesz a végén? mert csak akkor jön elő a három királyok
csillaga, hogy az egész titkot kivilágítsa.</p>
<p>Hát ez akkor történt, a mikor még én sem voltam a világon.</p>
<p>Hanem a Károly bátyám, az már ember volt. Igaz, hogy csak olyan
ember, a kit még pólyában hordtak. Azaz, hogy hordta az édes anyja.
Később az én édesanyám is. Mert minket még nem biztak dajkára. Nem
úgy voltunk, mint a mostani urfiak és kisasszonyok, a kiket már a
születésük órájában szoktatnak a hűtlenséghez. Nincsen mama, hanem
dada.</p>
<p>Hát a Károlykát (akkor még nem volt bátyám) kivitték Ó-Gyallára,
az öregszülőihez; az apám meg az anyám új esztendőt köszönteni
mentek. Olyankor rendesen szánut szokott lenni. Rövid volt a nap,
hamar beesteledett. Pedig éjszakára vissza kellett térni Komáromba;
mert a tót szolgáló, az Ancsa, meg nem maradt volna egyedül a
háznál. Azt hitte, hogy a meghalt anyja kisért a konyhában. A
szapulóban volt a mosott fehérnemü s a mint annak csapjából hullott
szivárogva a dézsába a vízcsepp, azt hitte, az anyja lelke
hivogatja: «poty–poty».</p>
<p>Az országutat pedig vastagon befútta a hó, úgy, hogy csak az út
melletti fákról lehetett megtudni, hogy merre egyenes! <span class=
"pagenum"><a name="Page_210" id="Page_210">-210-</a></span></p>
<p>De hát szép holdvilág volt, nem lehetett a turcsiknak eltévedni,
még ha a Matyi szundikált is.</p>
<p>Egyszer aztán a nagy hóban valami nagy nehéz tárgynak ment neki
a szán féltalpa s arra szépen fölfordult a jármű, apámat, anyámat,
meg a kis Károlykát kiborítva a hóba.</p>
<p>No de a ki hóba esik, puhára esik: nem történt semmi baj. Az
apám hirtelen talpra ugrott. (Soha sem káromkodott.) A gyereket
elcsitították, kezébe adták a sipot, a kocsisnak megrázták a
csimbókját, hogy kimenjen az álom a szeméből. Azután
visszafordították a szánkót s csak akkor kezdtek utána nézni, hogy
mi volt a baleset okozója, a miben a szánkó rendes országut közepén
fölfordult.</p>
<p>Hát az egy nagy zsák pénz volt.</p>
<p>Olyan nagy zsák, hogy az apámnak, meg a kocsisnak dolgot adott
fölemelni, a míg a szánkó saraglyájába föltették.</p>
<p>No már ilyen szerencsétlenség is ritka emberen esik meg, hogy a
szánkója egy zsák pénzen forduljon föl utközben. Azt szerencsésen
hazavitték.</p>
<p>Másnap reggel aztán az apám a város dobosával kidoboltatta a
piaczon, hogy a ki a gyallai uton egy zsák pénzt elvesztett,
keresse ő nála.</p>
<p>Abban a nyomban előkerült a kárvallott fél; hetényi, vagy nem
tudom hová való előljárók voltak, a kik utközben nagyon fenekére
találtak járni a kulacsnak s nem vették észre, hogy lemaradt a
szánkóról a falu pénze.</p>
<p>Nagy volt az örömük a szegény jámboroknak. Azt hitték, soha sem
látják már többet a pénzüket. Örömükben felét odakinálták jutalmul
a megtalálónak. Dehogy fogadott volna el tőlük az apám csak egy
garast is. Vigyék el békével!</p>
<p>Meg is áldották érte.</p>
<p>– No hát ne is legyen az urnak soha annyi pénze, a mennyi a
lelkét nyomja. <span class="pagenum"><a name="Page_211" id=
"Page_211">-211-</a></span></p>
<p>Azt hiszem, hogy ez az áldás az ivadékokra is átszállt.</p>
<p class="center">*</p>
<p>Volt abban a zsákban, a hogy később bevallódott – nyolczszáz
forint. Nehéz summa!</p>
<p>Tudniillik, hogy az csupa «régi kétgarasosokból» volt
összerakva.</p>
<p>Hogy mi volt az a régi kétgarasos? arra én meg nem tudok
felelni. Pedig van szép régipénz-gyűjteményem, de ilyent nem birtam
bele szerezni.</p>
<p>Mert az a kétgarasos, a mit a mi gyerek korunkban Zicsedlinek,
majd Sustáknak, legutóbb Susztertallérnak gunyoltak, születésekor
félforintosnak neveztetett; az volt ráverve öt helyen is, hogy 30
krajczár. A devalváczió alkalmával aztán az a félforintos lett
degradálva kétgarasossá s ezzel cserélték ki azokat a mesemondássá
vált régi kétgarasosokat, ugyanakkor, a mikor a fekete bankót is
fölváltották a «Schein»-bankókkal, öt forint helyett adva
kettőt.</p>
<p>Új esztendő második napján volt a határidő, a mikorra az egész
vármegyéből föl kellett szállítani a városházához az átváltandó
régi pénznemeket.</p>
<p>No már most elgondolhatjátok, hogy ha nyolczszáz forintnak
akkora zsák kellett, a mit két ember birt fölemelni, hát egy egész
vármegye aprópénzének mekkora pinczére lehetett szüksége, hogy
abban azt a sok zsákot halomra rakhassák.</p>
<p>A mi városházunk pedig nem olyan, mint a hires lőcsei városház,
melynek oszlopcsarnokos pinczéjében hosszú sorban álltak hajdan a
termetes hordók tele hegyaljai borral, a miből tanácsülés után
birságot fizettek a rend ellen vétett tanácsbéli urak. A mi
városházunk földalatti helyisége börtönül szolgált. Rendesen
szokott benne lenni annyi rab, a mennyi szükséges a Dunáról
fölhordani lajttal a vizet s a kályhákba való fát fölvágni.</p>
<p>Most azonban előállt a kényszerítő szükség. A pénz <span class=
"pagenum"><a name="Page_212" id="Page_212">-212-</a></span> fölveti
a városházat. Másra kell a pincze. Kell pénzmagazinnak. A fekete
bankó csomagokba kötve, valahogy csak elfér a városi pénztárban.
Valami rettenetes bűz az, a mit magából kibocsát: ez a pénznek a
halottszaga. Tél idején is nyitva kell hagyni az ablakot, hogy az
ember meg ne fulladjon benne; a sok rozsdás, penészes garas pedig
olyan rettenetes bűzt bocsát ki magából, hogy ez maga megvédi magát
a tolvajok ellen.</p>
<p>No hát a tömlöczre szükség volt; az az egynehány rab akár ide,
akár oda; a magistratus azt gondolta, hogy ha a minisztérium
konvertál, konvertáljunk mink is. Kinek hány napja van leülni való,
fizettessék ki neki ugyanannyi pálczaütésben s ezzel kvitt az
igazság. Úgy határoztatott, végre is hajtatott. Az exekucziónál
fungáló senator azzal vigasztalta a jajgató delinquenst: «hja,
barátom, ma neked, holnap nekem».</p>
<p>Leginkább pórul járt ezzel az a szegény vándorló legény, a ki
előtte való nap egy szűrt lopott azon reménységben, hogy majd ezért
legalább egy hónapra való ingyen kvártélyt és kosztot kap a
várostól s aztán a helyett kifizették neki a járandóságát
mogyorófa-valutában.</p>
<p>Azt mondta rá a jámbor, hogy ez már a «höchste Schwindel» egy
magistratustól: «börtönt assignálni a tolvajnak s botot fizetni
helyette».</p>
<p class="center">*</p>
<p>Pedig hát a szegény tolvajnak volt igaza.</p>
<p>Ő ugyanis paszomántos legény volt.</p>
<p>Magyarország volt hajdanában a paszomántok hazája.</p>
<p>A múlt évben pedig nagy éhinség volt az egész országban. A
buzának az ára fölment száz forintra (fekete bankóban). Valami
bölcs ember odafönn Bécsben azt találta ki, hogy az inséget azzal
lehet megszüntetni, ha megszüntetjük a fényüzést. Valahonnan az
irattárból előkerestek egy múlt századbeli rendeletet (József
császártól), mely a <span class="pagenum"><a name="Page_213" id=
"Page_213">-213-</a></span> paszományviselést a grófokra és bárókra
szorítja, a polgároknak pedig egyenesen eltiltja; ezt ujra
kihirdették. Így aztán a paszomántcsinálók mind bezárhatták a
boltot s a szegény vándorló paszomántos legény nem kapott sehol
munkát; «hát mit tudta tenni szegény vándorlegény?»</p>
<p class="center">*</p>
<p>Hát biz akkoriban nem is illett ránk a paszománt.</p>
<p>Német világ volt a városunkban.</p>
<p>Az volt a tanácskozás nyelve, a társalgás, még a városi
számadásoké is. A pénztárnok pedig tősgyökeres német volt.</p>
<p>Nem is magyar embernek való mesterség az, mondák a felsőbb
hatalmasságok.</p>
<p>Nem veszi azt be a magyarnak a gyomra, hogy ő számokat számok
alá rakjon, akkurátuson, tizest a tizes alá, ezerest az ezeres alá,
azokat összeadja botlás nélkül, hogy minden egyes bevételnek,
kiadásnak a dátumát följegyezze az illetőnek a nevével együtt, a
kamatokat 6-os százalékkal napjára kiszámítsa, félkrajczáros
töredékig. Ez még hagyján! De az akkori pénzforgalom szerint
külömbségeket tegyen az arany pénz, a lázsiás tallér, a huszas, a
váltó forint, a rénes forint, a máriás, a tizes, ötös, és hármas
ezüstpénz között s mind ezeket következetesen extra rubrikázza;
hogy a milyen pénzben bevevődtek, olyanban adódjanak vissza; a
kamatra kiadott pénz obligáczióit, kvietancziáit evidencziában
tartsa. És a mi legfőbb dolog, hogy mikor ezt a rémséges sok pénzt
maga előtt látja, el ne fogja az a szédülés, a mi hozzá nem szokott
ember agyát meg szokta lepni, hogy beleesik a pénzbe és nem tud
kiuszni belőle; összecsap a feje fölött és belefullad – vagy maga,
vagy a becsülete.</p>
<p>Majd meglássuk, hogy Duckmaus úr ilyen ember-e? a kit Bécsből
küldött le a finánczdirekczió.</p>
<p class="center">*</p>
<p><span class="pagenum"><a name="Page_214" id=
"Page_214">-214-</a></span></p>
<p>Duckmaus Hugó úr kicsiny, czingár emberke volt; de termetét
meghazudtoló bátor és vállalkozó alak. Különösen szép asszonyok
ellenében.</p>
<p>Volt pedig ez időkben két hirhedett szépség a városban.
Cservenics görög kávésnak a leányai.</p>
<p>Egy hires népballada megörökítette a neveiket, a mit még az én
gyermekkoromban énekeltek a szabólegények:</p>
<div class="poem">
<div class="stanza"><span class="i0">«Cservenics
kávésnak<br /></span> <span class="i0">Két lányát
ismérem:<br /></span> <span class="i0">Nánikát,
Bábikát,<br /></span> <span class="i0">Ketten egy
testvérek.<br /></span></div>
<div class="stanza"><span class="i0">Nánika csak úgy
búsul,<br /></span> <span class="i0">Bábika csak úgy
dudol.<br /></span> <span class="i0">Csak úgy dudol
magában<br /></span> <span class="i0">Ama belső
szobában.»<br /></span></div>
</div>
<p>Hogy miért búsul Nánika s miről dudol Bábika? azt a további
strófák szépen megéneklik.</p>
<div class="poem">
<div class="stanza"><span class="i0">«Éjjel is, nappal
is<br /></span> <span class="i0">Szolgálni nem győzök:<br /></span>
<span class="i0">Németnek, magyarnak<br /></span> <span class=
"i0">Kávét magam főzök.»<br /></span></div>
</div>
<p>… Ez a théma vonul át az egész balladán.</p>
<p>Kissé csintalan biz annak a szövege. Azért bátran elmondhatnám,
ha azt nem nézném, hogy kis leányok is vannak itt, a kiket még nem
hordanak szinházba, a hol sokkal pajkosabb nótákat is
tanulhatnak.</p>
<p>Hát az a baja a Bábikának, hogy sok a német, meg a magyar, a
kinek éjjel-nappal kávét kell főzni, fölváltva, hol a Nánikának,
hol a Bábikának. – S talán még kávét édesiteni is.</p>
<p>Még a nemesi inzurrekczió idején kezdték el ezt az élethivatást,
ezelőtt hét esztendővel; akkor nagyon kis lányok voltak.
Megismerkedtek valamennyi keresztülvonuló ezredek uniformisaival;
még franczia foglyokat is láttak, a kiket Mesko tábornok hozott
magával. <span class="pagenum"><a name="Page_215" id=
"Page_215">-215-</a></span></p>
<p>Hallották az első «franczia-futás» évadjában azt a nótát, hogy
«Sárga csizmás Jancsi sárba jár», a második franczia-futás idejében
meg azt, hogy:</p>
<div class="poem">
<div class="stanza"><span class="i0">«Már siess hazádba vissza vert
seregem<br /></span> <span class="i0">Nekem ez a muszka klima
nem-nem egem;<br /></span> <span class="i0">Nincsen annyi
fegyveresem, mint betegem;<br /></span> <span class=
"i0">Elvesztettem sok katonám rengetegen.<br /></span></div>
</div>
<p>Az ő kávéházuk volt a Tivolija a délczeg tisztikarnak.
(Akkoriban kaszinó helyett Tivolit mondtak.) Kék hajtókások és
sárga hajtókások voltak. Mindannyian udvaroltak a kaczkiás (olvasd
mai magyar nyelven «fesch») Cservenics grácziáknak. – Miért, miért
nem, ez a régi bonmot eredt a szép lányoktól, a mit aztán az egész
kisvárosi hölgyvilág fölkapott: «a kék nem kék; hanem a sárga kék.»
Nem tudom urát adni, miért kéktek jobban a sárga hajtókás
«Alexander»-ek, mint a kék galléros «Bakonyi»-ak a mi
kisasszonyainknak.</p>
<p>Annyi bizonyos, hogy mind a ketten ott játszatták nyári
délutánokon az ezredeik zenekarát a Cservenics-kávéház előtti
Szentháromság-téren, a mikor aztán a tiszteké volt a világ; holmi
czivil ember székhez sem jutott miattuk. Csak mikor este nyolcz
órakor vége volt a platzmuziknak s aztán huszonnégy dobverő
rákezdte a takarodót verni, végig vonulva a templomtól a várkapuig
erre a nótára:</p>
<div class="poem">
<div class="stanza"><span class="i0">«Kenyeret, kenyeret, kettőt,
kettőt…<br /></span> <span class="i0">Csontot, csontot,
másfélfontot»<br /></span></div>
</div>
<p>akkor ürült ki a kétszínű posztótól a kávéház; a katonák siettek
haza a várba.</p>
<p>Akkor aztán előszállingóztak a törzsvendégek elfoglalni az ősi
asztalaikat, mondogatván egymásnak: de jó, hogy nekünk nem dobolják
azt, hogy «feküdj, feküdj, lompos német!» – Tudniillik, hogy a
czivilek ezt a textust alkalmazták az ismeretes osztrák
czapfenstrájk dob-nótájára.</p>
<p>Legközelebb a kávémérő söntés mellett volt a két privilégiumos
<span class="pagenum"><a name="Page_216" id=
"Page_216">-216-</a></span> asztal, a miknél esti nyolcz órán túl
csak a betáblázott uraságoknak volt szabad helyet foglalni.</p>
<p>Az innensőnél, a mely közelebb volt az ajtóhoz, rendes vendég
volt Duckmans úr, a városi kassziros, vagy a hogy magyarul nevezik
«perceptor». Régi polgár; ott van a háza a városházzal egy sorban,
harmadik, vagy negyedik. Nőtlen ember; nem várják otthon
vacsorával. Nem is szokott vacsorálni. De hát ugyan minek is
vacsorálna? Azt az ötlábnyi termetet, azzal a szük vállal, azzal a
keskeny csipővel, az a kis findzsa fekete kávé is képes eltáplálni,
a mit minden este itt fogyaszt el, a közben ostáblát játszva egy
másik törzsvendéggel, a kit úgy hi minden ember, hogy «Sós
Kecskés». Kecskésnek azért, mert az a családi neve, Sósnak pedig
azért, mert ő a főfelügyelője az ærarialis só-elárusításnak. Ők
ostábláznak itt minden este 8 órától 9-ig.</p>
<p>Láttatok már ostáblát? Dehogy láttatok! Nagyon mulatságos egy
játék az. Egy kétfelé nyitható ládikó föl van osztva négy részre és
huszonnégy lépcsőre; aztán van tizenöt fehér és tizenöt fekete
fakarika, a miket a két játszónak két számozott csont-koczka
szerencsefordulatai szerint az egyik oldalon be kell rakni, a
másikon azt ki kell szedni. A melyik hamarább ki tudja szedni, az a
nyertes. Ha úgy ki tudja szedni, hogy az ellenfele egy karikát sem
vett még ki: akkor az utóbbi «Schuszter-Schneidermatts». Nagyon
mulatságos játék ez. Néha eltart egy játszma félóráig is. Azért is
hiják a németek úgy, hogy «langer Puff». A francziáknál
«triktrak».</p>
<p>A két notabilitás pénzbe játszotta ezt az elmés fejtörő
mulatságot, tudniillik egy krajczárba.</p>
<p>Úgy is illik! Közhelyen ne játszszék nagy pénzben két olyan
nyilvános karakter, a ki az ország vagy a város kaszszáját kezeli;
mert ha ezüsttel dobálóznak maguk körül, a világ mingyárt rosszat
gondol.</p>
<p>No vagy pláne bankóval, – sőt aranynyal!</p>
<p>Az ilyen fitogtatás csak aféle uraknak való, a minők a
<span class="pagenum"><a name="Page_217" id=
"Page_217">-217-</a></span> söntés túlsó oldalán levő asztalnál
szoktak letelepedni.</p>
<p>Azok ottan preferánczot játszanak, mikor hárman vannak. Ha csak
ketten vannak, akkor tártlit.</p>
<p>Hanem az aztán nagy pénzben megy. Lázsiás tallérok pendülnek az
asztalon; lepedőbankók repkednek; körmöczi aranyok zizeregnek. A
vesztett partiet kontrázzák, duplázzák, quadruplázzák in infinitum.
Százakba megy néha a mulatság.</p>
<p>Az asztal hőse nemzetes Hajdukics Czyriák uram.</p>
<p>Fajára nézve maczedoniai görög, nemzetére nézve kemény nyaku
magyar, a minél külömbet nem mutat föl Árpád ivadéka.</p>
<p>Hajh! ha minden magyar olyan magyar volna, mint a milyenek a mi
rácz polgártársaink voltak! Olyan kipödrött bajuszt csak Tuhutum
ivadékai viseltek, hát még az a zsiros száj! Ilyen kevélyen nem
pattogtatta a körmönfont nemzeti fölfohászkodásokat a legmokányabb
szittya uraság sem. Magyar nemesek voltak mind. És azt
megérdemelték. Pénzzel is, meg karddal is. Külömbség csak az volt
közöttük, meg a magyarok közt, hogy nekik nemcsak kardjuk volt,
hanem pénzük is. Magyarul beszéltek, csakhogy nagyon sebesen
hadarták a szót s az akcentusokat nem nyomták meg.</p>
<p>Czyriák úr szép gömbölyü altestü úr volt; barnapiros az arcza,
mely állban tokát eresztett. Sarkantyus csizmát viselt, paszomántos
nadrággal; ezüstgombos dolmányt, czifrán kizsinórozva.</p>
<p>… Megálljunk csak! Hisz az imént mondtuk, hogy a dicasterium
kiadta a rendeletet, mely szerint megtiltatik a magyaroknak a
paszomántos ruhaviselés.</p>
<p>Az ám! Csakhogy minden rendelethez két ember kell: az egyik, a
ki kiadja, a másik, a ki megtartja; már pedig itt a mi klimánk
alatt igaz, hogy mindig termett elég olyan bölcs ember, a ki
parancsokat osztott, de olyan bolond kevés termett, a ki azokat
megfogadta. Czyriák úr azt <span class="pagenum"><a name="Page_218"
id="Page_218">-218-</a></span> mondta az ilyen rendeletre: «eb
mondja kutyának, kutya a farkának». Megbirságolták érte?
Fizetett.</p>
<p>Egy fegyvert hordott magával akármerre járt. Az volt egy singes
szarvasbőr zacskó. Annak a fenekén volt rendesen száz vagy kétszáz
koronás tallér. Ha exekuczió támadta meg, (rendesen volt valami
aktus majorisból eredő birság a fején) belenyult a zacskóba,
odadobta a pénzt; ha tolvaj támadta meg éjjel az utczán, úgy ütötte
fejbe a zacskóval, hogy fölbukott.</p>
<p>No ha bejön a valuta, erre a divatra megint visszatérünk. Egy
hosszu szarvasbőr zacskó, fenekén egy marék koronával. Többet ér az
egy revolvernél.</p>
<p>Hajdukovics Czyriák úr pénzes ember volt.</p>
<p>Czim szerint vaskereskedő. De az csak külső firma volt nála. Más
mindenféle üzlettel foglalkozott. Értett a pénzcsináláshoz.
Liferált is. Még buzával is spekulált. Nem fáradt vele maga:
mutyiba dolgozott. Ő csak a pénzét reszkirozta.</p>
<p>Hol egy, hol két mutyi-kompánistáját ott lehetett minden este
látni a Cservenics-kávéházban, vele együtt tartlizva vagy
preferánczozva, a szerint, a mint hol az egyik, hol a másik került
elő. Némelyik Törökországban lakott. (Még akkor Belgrád Törökország
volt.) De volt közöttük magyar is, német is.</p>
<p>Azok ott a kártyásasztalnál valami sajátszerü nyelven beszéltek,
a mi egy harmadrészben magyar volt, egy harmadban német, egy
harmadban rácz. (Már t. i. a mennyi a kártyanyelv megértéséhez
szükséges.) A veres szint úgy mondták, hogy «paprikitzen», a tököt
meg «buntewicen», a «bellus musicus» neve volt «libiz-labuz»; a
végin aztán «peczalt uram.»</p>
<p>(Ennek a «peczalt uram»-nak is mulatságos története van –
azokból az időkből; – de most nem állok meg érte; majd máskor
elmondom.)</p>
<p>A közben pedig kávét és puncsot ittak s csibukból fujták a
füstöt; néha egy «mno gája létára» is rágyujtottak. <span class=
"pagenum"><a name="Page_219" id="Page_219">-219-</a></span></p>
<p>Kártyakeverés közben pedig gyakran stikliroztak a szomszéd
asztalnál ostáblázó párra; elég fenhangon, hogy azok is
meghallhatták.</p>
<p>Azok pedig csak csendesen, suttogva tették meg az
észrevételeiket az átelleneseikre.</p>
<p>Duckmaus urnak olyan furcsa feje volt, a koponyája felülről
nézve, mint egy csizmatalp, hosszu, a két oldalán benyomott (Ozman
pasának volt ilyen koponyája), az arcza profilban széles, szemben
keskeny; a szájából alig látszott valami, úgy össze volt kummva
mindig s ha megszólalt, csak a fél szegletét nyitotta ki; még
nevetni is csak félszájjal szokott; a szemeit is mindig úgy
összehunyoritá, mintha vászonszövetet vizsgálna, hogy nincs-e közte
pamuk?</p>
<p>Hanem mikor a Bábival enyelgett, akkor az egész száját fölnyitá
szélesre és a két szemét karikára, mintha el akarná nyelni. – Szép
falat lett volna!</p>
<p>Czyriák urnak ez alkalommal kedvezett a szerencse. Egész
halommal állt előtte a tallér, a mit a belgrádi kereskedő szedett
elő a széles tüszőjéből.</p>
<p>De Duckmaus urnak is jó napja volt ma este! Egy egész darab
kétgarasost elnyert az ellenesétől, a lange Puffon.</p>
<p>– Schuszter und Schneidermatts! – kiáltá diadallal a két ujja
közé fogott nagy rézpénzt magasra emelve. «Bábi kisasszony, drága
szivem! Még egy findzsa feketét! Kitelik ma a nyereségből!»</p>
<p>Ki biz az, még egy krajczár vissza is jár a kétgarasból.</p>
<p>– Szép dolog. Az én pénzemből dobzódni! – Morgolódék Sós Kecskés
uram.</p>
<p>Bábi kisasszony kilépett a söntésből s hozta tálczára téve a
findzsa kávét.</p>
<p>Termete igazán a hamis-istenekre emlékeztetett. Ilyen csipői,
ilyen vállai lehettek Dafnének, a miket Apolló futtában megbámult
(et quæ latent, meliora putat!) a hogy «nagyorru»-Ovid előadja.
(Tizenkét esztendős iskolás gyerekeknek.) <span class=
"pagenum"><a name="Page_220" id="Page_220">-220-</a></span> Az arcz
azonban Junóé; komoly és méltóságteljes.</p>
<p>– Tetszik?</p>
<p>– Hogyne tetszenék, a mi a maga kezéből jön – grácziák
legszebbike? Magának, szép Bábi kisasszony, az Olympuson volna
helye, az istenek csészéjébe töltögetni a nektárt.</p>
<p>Duckmaus úr gyöngéden érinté ajkával a csészenyujtó kezet.</p>
<p>– Édesen szereti? kérdezé a Hébe.</p>
<p>– Tudja már azt maga. Nagyon édesen!</p>
<p>– No hát tegyen bele czukrot, a mennyit akar.</p>
<p>– Hja! Nem attól lesz az édes; hanem hogyha a maga rózsás
ujjacskái teszik bele a czukrot, isteni Bábika.</p>
<p>De már ezt megsokalta Hajdukics uram. Átkiáltott onnan a másik
asztaltól.</p>
<p>– Ugyan már mit nyernél vele, te Duckmaus, ha a Bábi kisasszony
az Olympuson volna? te ott sem volnál más, mint Vénus kakasa, vagy
Minerva bagolymadara!</p>
<p>– Te pedig Hajdukics, – vágott neki vissza a perceptor, – az
Olympuson csak Ixion volnál, a kinek felhőt dobnak az ölébe
ölelgetni istenasszony helyett. (S truczczra is átölelte a Bábika
karcsu derekát.)</p>
<p>– Micsoda? Én? Te! Óh te papiroslineázó, krajczárköszörülő,
gummilásztikoptató Kákánpille! Még te mersz itt tátogni! Azzal az
ötkrajczáros kávésfindzsával! Bábi kisasszony! Nekem egy akó kávét
rögtön!</p>
<p>S azzal odacsapott a tenyerével a tallérhalmaz közé, a mi előtte
hevert kártyanyereségül.</p>
<p>Egy akó kávé! Ez nem is volt valami rendkívüli dolog. Semmi
esetre sem eredeti ötlet Hajdukics uramtól. Szokás volt ezzel
kifejezni egy nyereséges üzletet, egy vesztett fogadást: «egy akó
kávét».</p>
<p>Bábi kisasszony rögtön lefejté derekáról Duckmaus úr esdeklő
karját s visszabillegett a söntéshez rendeletet adni a
Feuerburschnak, hogy azt a bizonyos rézüstöt tolja a <span class=
"pagenum"><a name="Page_221" id="Page_221">-221-</a></span> tüz
mellé. Az czircziter egy akós volt s mindig tele volt fekete
kávéval.</p>
<p>A Cservenics-kávéház az esteli órában rendesen dugva volt
látogatókkal, professzionátus spillerek dolgoztak a
szögletasztaloknál, a nasivasi-bankban fosztogatva vidéki
balekeket; hajóslegények játszottak durnyit, a kiknek télen semmi
dolguk, tamburások pengették tollszárral melankolikus
hangszereiket, a bakterek lesték az éji szolgálat megkezdését,
falusi előljárók gubbasztottak bundáikban a hosszu lóczákon, a kik
beváltandó pénzt hoztak föl a városba, kucséberek ácsorogtak
nyakukba akasztott kosárral, fügét, narancsot csaklizva; s
kitöltötte a társaságban maradt hézagot az a diszes kompánia, a
kiket bibiczeknek, brodziczczereknek nevez a természetrajz,
kifejlettebb példányaikban lumpoknak és kozákoknak. Alig látják
egymást a füsttől és gőztől a vendégek az olajlámpáknál.</p>
<p>Egyszer-egyszer nyilik az utczai ajtó, a mint az ujesztendei
hideg lég betódul, az itt benn levő athmosphæra egyszerre
hópehelylyé változva szállong alá. A belépő tán a körjáratot végző
tiszt, a ki a kávéházakat, korcsmákat vizsgálja ott maradt katonák
után, vagy egy elkésett utas, bundában, botosban, jégcsapokkal a
bajuszán, a ki már nem kapott szobát a fogadóban; nem ritkán egy
harczias amazon, a ki a korhely férjét jött hazaterelni.</p>
<p>Arra a szóra, hogy «egy akó kávét!» az egész tarka gyülekezet
egyszerre fölelevenedett. Van, a ki traktál! Ma ingyen-kávét
osztogatnak.</p>
<p>A bibiczek, a kozákok, a kiknek minden kedves, a mi «sáp»; a
falusi kukkók, a kik még csak hiréből ismerik a kávét, mind oda
nyomakodnak Hajdukics uram asztala köré; úgy lesik a potyát.</p>
<p>Czyriák úr az alatt, a míg a kávé a rézüstben megmelegszik, ráér
Duckmaus urral kötekedni. Ma különös kedve van hozzá. Persze a
Bábika miatt.</p>
<p>– Hát aztán, te pénzrostáló! Ugyan mit csinálnál, ha egyszer a
Bábika azt mondaná: «no hát csókoljon meg az <span class=
"pagenum"><a name="Page_222" id="Page_222">-222-</a></span> úr!»
Azt mondanád: «várjon majd egy zsámolyt hozok.» (A Bábika magas
szál persona volt.)</p>
<p>– A ki ibolyát akar szakitani, le tud az hajolni érte.</p>
<p>– Óh te szépséges sárga ibolya! van is te rólad mit leszakitani!
Hisz még csak bajuszod sincs! Egy ilyen tisztitott bárányfejre csak
nem támad gusztusa egy magyar leánynak, mint a Bábika. Nem tudod
azt a nótát, hogy</p>
<div class="poem">
<div class="stanza"><span class="i0">«Félre bajusztalan
száj!<br /></span> <span class="i0">Orrom alatt ne
piszkálj.<br /></span> <span class="i0">Bajusz kell a
magyarnak:<br /></span> <span class="i0">Hogy ha csókot
akarnak.»<br /></span></div>
</div>
<p>– Hát ha csak bajusz kell, azért nekem sem kell Mária-Pócsra
menni.</p>
<p>– Te! Mernél te bajuszt nevelni? Hiszen mindjárt hátul kötnék a
sarkadat Bécsben.</p>
<p>– No, hát azért is megmutatom, hogy meglesz. Kipödrött bajuszt
fogok viselni, olyan hegyeset, mint a tied.</p>
<p>Ez már dühbe hozta Czyriák urat. Hogy az az ember olyan bajuszt
akar viselni, mint az övé. Ez a hegyes! Nagyot pödrött rajta.</p>
<p>– Valami más is kell ám még ahhoz, hogy az ember csókot merjen
kérni a szép leánytól, perczeptor uram!</p>
<p>– Ugyan mi?</p>
<p>– Ugyan mi? Mondá Czyriák úr dölyfösen. Hát egy ilyen zacskó ni!
– S azzal oda vágta azt a degez bőrerszényt az asztalra.</p>
<p>– No hát hiszen olyan is lehet még másnak is. – Felelt vissza
Duckmaus úr.</p>
<p>– Ugyan honnan vennéd, te! Ha csak nem lopnád?</p>
<p>– Már hiszen más ember sem az égből rázza azt le!</p>
<p>Hajdukics uram elnémult. Találva érezte magát. Hát biz azt a sok
pénzt, a mi az ő kezén megfordult, akár hogyan szerezte, de az
égből nem rázta. Az szent!</p>
<p>Aztán még egyet mondott neki oda Duckmaus úr.</p>
<p>– És még az a degez erszény is megcsappanhat ám még valaha, nagy
jó uram. <span class="pagenum"><a name="Page_223" id=
"Page_223">-223-</a></span></p>
<p>– Dejsz’ annak állok elébe. Az én marhám nem jár négy lábon.</p>
<p>– No no! Még a pénzbe is beleeshetik a dög.</p>
<p>– Phü! – köpködött maga körül Czyriák úr. – Hozzák már azt a
kávét; nem kell nagyon fölforralni.</p>
<p>Bábika azt kérdezte, hogy hány csészét kell hozzáadni?</p>
<p>– Egyet sem. Csak úgy kell idetenni egy zsámolyra.</p>
<p>– Hát az üstből akar inni?</p>
<p>– Dehogy iszom. Nem iszom én. Majd megmutatom, hogy mit
csinálok, csak tegyék elejbém.</p>
<p>A feuerbursch, meg a hausknecht megfogta két fülénél fogva a
nagy kávés üstöt s odaemelte a zsámolyra Czyriák úr széke elé.</p>
<p>Hajdukics uram aztán azt tette az egész kondér kávéval, hogy
megmosta benne a két kezét.</p>
<p>De sietett egyuttal megmagyarázni az elszörnyüködött publikumnak
a rendkívüliséget.</p>
<p>– Jól mondta ám a perczeptor úr, hogy a pénzbe is bele eshetik a
dög. Ez már olyan fajta, a mi itt előttem van. Mert ezt az Avakum
barátom hozta Belgrádból, a hol most javában grasszál a pestis.
Félő, hogy erre a pénzre is ráragadt. Az ellen pedig a legjobb
mediczina, ha kávéban mosakodik meg az ember, aztán meg a pénzt is
kávéban tisztitja meg.</p>
<p>S azzal az asztalon fölhalmozott ezüstöt is marokkal hányta bele
a nagy rézüstbe.</p>
<p>A bibiczek de egyszerre eltisztultak az asztala mellől. Ez még
is nagyon fekete kávé volt nekik. Nem kértek belőle.</p>
<p>Az előkelőbb vendégek pedig szörnyüködtek az ilyen prédaságra.
Hisz ez tultesz még azon is, a ki ötven forintos bankót használ
pipagyujtó fidibusznak.</p>
<p>– No, no, Czyrják! kiáltá oda Duckmaus; majd meginnád te még azt
a kondér kávét, a mit itten mosogatónak használsz most.</p>
<p>Czyrják úr nem tartotta érdemesnek meghallani a mondást.
Irigység beszél a perczeptorból. <span class="pagenum"><a name=
"Page_224" id="Page_224">-224-</a></span></p>
<p>A helyett a Bábi kisasszonyhoz beszélt, a ki egy törülközőt
hozott neki, hogy a kezeit fölszikkaszsza a kávétól.</p>
<p>– Köszönöm, drága kisasszony. Majd megszolgálom. Én most
elmegyek a belgrádi czimborámmal a Franczi korcsmájába csájára meg
ráczürmösre. Nem akarom a pénzemet magammal hordani. Itt hagyom
magánál a zacskómat. Számlálja ki belőle az egy akó kávénak, meg
egyébnek az árát. Aztán majd egy szürőkanállal meríttesse ki a kávé
fenekéről a pénzt, s azt is tömje a zacskóba. Majd reggel eljövök
érte. Korhelyleves legyen.</p>
<p>– De hát meg sem számlálja a pénzét, Hajdukics uram? Csak úgy a
becsületemre hagyja?</p>
<p>Czyriák úr nagyot vakart a tarkóján.</p>
<p>– Hej, hiszen Bábi kisasszony, ha maga egyszer nem volna olyan
nagyon becsületes, az volna nekem a gyönyörüség.</p>
<p>Értse, a ki érti.</p>
<p>Aztán fölkerekedett Czyriák úr, a két játszó társával együtt, a
kik belgrádi sertéskereskedők voltak s odaintve maga elé két
tamburást, azokkal elkezdte muzsikáltatni a maga nótáját;
Cservenics uramnak jó éjszakát kivánt, aztán mikor Duckmaus úr
mellett elhaladt, ráacsarkodott:</p>
<p>– Aztán azt komendálom neked, te nímet, hogy rá ne nézz arra a
leányra; mert így törlek ketté, mint ezt a tallért:</p>
<p>Azzal a négy ujja közé fogva a lázsiást, ketté törte szépen,
hátradobva darabjait a czinczogó muzsikusoknak.</p>
<p>– Kemény legény vagyok «jaki csont!»</p>
<p>– Nonó! Czyrják! Majd látlak én téged még olyan puhának is, mint
a pamuk.</p>
<p>Bábi kisasszony hozzá fogott a kávéba fullasztott tallérok
kihalászásához. Elébb azonban Cservenics uram leszürette róluk a
fekete levest az összes vendégek szemeláttára s beleöntette az
utczai csatornába, nehogy valaki azt hihesse, hogy az még valami
közjólét elleni czélra <span class="pagenum"><a name="Page_225" id=
"Page_225">-225-</a></span> használtatik. A Bábika aztán a
kihalászott tallérokat szépen szalvétára rakta s a tanuképen ott
tartott perczeptor és sódirektor jelenlétében megszámlálta, úgy
rakta el a bőrzacskóba, irást adatva velük magának a
mennyiségről.</p>
<p>Mert a Bábika nagyon sokat adott a becsületére.</p>
<p>Két hivatalbeli úr még azután is ott maradt; de már többé nem
ostábláztak. Harmadiknak odaült közéjük Cservenics uram, a
kávés.</p>
<p>Volt miről diskurálniok: elég jó théma.</p>
<p>Ez a görög csak nem fér a bőrébe.</p>
<p>– No no! Majd lesz annak még bőjtje! Mondja Duckmaus úr
odatekintve fél szemöldökével Sós Kecskés uramnak, a mire ez is
sunyi módon bólintott a fejével. Nekik kettőjüknek már volt
«Dunszt»-juk róla, hogy odafenn a financzvilágban valami
felhőszakadás készül. Rég megkapták a magasabb körökből a csendes
figyelmeztetést, hogy a mi ezüstpénz eljön a kasszába, azt ki nem
kell ereszteni többet, a réz félforintosoktól ellenben lehetőleg
szabadulni illő.</p>
<p>De Cservenics uramnak még más szó is megütötte a fülét az előbbi
szópárbajból.</p>
<p>– Azt mondta a nagy uram, hogy másnak is lehetne olyan tömött
zacskója. Magát értette?</p>
<p>– Hát magamat is érthettem.</p>
<p>– Én is szeretném annak tudni a módját. Mert a kávéfőzésből
nagyon nehezen telik a láda. Az én kezemen is sok pénz megfordul;
de nem szegődik hozzám; tovább gurul, épen, mint a perceptor
uréból.</p>
<p>– Hát két ilyen jó barátomnak, mint az urak, el merem mondani,
de megfogadják, hogy hármunk között marad; mi magunk szedjük az
epret belőle.</p>
<p>Megfogadták.</p>
<p>– Hát én már kitaláltam a bizonyos módját, hogyan kell a lutrin
nagyokat nyerni és reszkirozás nélkül.</p>
<p>Cservenics uram hitetlenül bólintott erre.</p>
<p>– Sifli az! Tíz esztendő óta próbálom; soha sem csinálok
<span class="pagenum"><a name="Page_226" id=
"Page_226">-226-</a></span> egyebet ambónál. Hatszor annyit
beraktam a lutriba, mint a mennyit kikaptam belőle.</p>
<p>– Mert az álmos-könyv után dolgozik az úr.</p>
<p>– Hát hogyan?</p>
<p>– Systemája van annak. Nem elég egy lutriba tenni be a számokat,
mert hát azok a számok a miket a budaiba beteszünk, lehet, hogy a
bécsiben jönnek ki, vagy a brünniben, a lincziben, vagy a
prágaiban.</p>
<p>– Megpróbáltam mind az ötbe betenni.</p>
<p>– Ez a hiba. Mert a számoknak consequentiájuk van. Én azt így
tanultam ki. Kiszedtem a város archivumából a «magyar kurir», meg
az «œsterreicher Beobachter» tiz esztendei folyamatját. Azokban
mind ki van nyomtatva, hogy ez idő alatt mely számok huzattak ki
legtöbbször a lutriban, de még az is, hogy melyek csináltak legtöbb
ternót; azok irásjegyekkel vannak nyomtatva. Tehát ezekre lehet
legbiztosabban kálkulálni.</p>
<p>Mind a két úr elvetőleg intett a kezével, hogy ugyan hagyja
abba!</p>
<p>– Hát azt hiszi az úr, hogy ezt az úr találta ki? Hisz ezt már
minden vén asszony tudja; én is praktizálom. Kutyát sem ér az.</p>
<p>– Csak csendesen. Nem kell rezonirozni. Még nem mondtam el
mindent. De nem ugyanazok a számok vannak ám prævalencziában Budán,
a melyek Bécsben, meg Prágában, a melyekre kalkulálni lehet.</p>
<p>– Ezt is tudja már minden kásás kofa!</p>
<p>– Csak hallgassuk végig. A szerencse istenasszonynak kapriczai
vannak. Azokra kell számítani. Erre való az abrakadabra, meg a
kabala. Így teszünk: azt a bizonyos öt számot, a mit
kiválasztottunk, megteszszük Budán, Prágában, Bécsben, Brünnben és
Linczben. Más más favorit számokat. Fölteszünk rájuk mind az öt
helyen egy-egy ezüst huszast. Mikor aztán az megvan, akkor a huzás
napján, az utolsó órában, egyszerre megcseréljük a számokat: a
budait átteszszük egy másikra s meggubelirozzuk <span class=
"pagenum"><a name="Page_227" id="Page_227">-227-</a></span> tiz
forinttal; akkor annak ki kell jönni. Ez az abrakadabra.</p>
<p>Ez már tetszetős ötlet volt. Rászedni a szerencsét! Lesből
elfogni hálóval Fortunát!</p>
<p>– Nos. Tetszik az uraknak velem mutyiba lépni? Én adok hozzá öt
forintot.</p>
<p>– Nem bánom. Én adok bele három forintot, mondá a kávés.</p>
<p>– Én kiugratok kettőt, dörmögé a sódirektor.</p>
<p>– Én reszkírozom az öt huszas betétet az öt kollekturába, szólt
a perceptor. Csak egyet kötök ki; azt, hogy az én számjaim
játszanak. Itt vannak a zsebemben; de azokat nem szabad senkinek
látni.</p>
<p>Belenyugodtak. A kávés kitette az asztalra a bankókat; a Sós a
tenyerében mutatta.</p>
<p>Kecskés úrnak azonban még motoszkált valami skrupulus a
fejében.</p>
<p>– Hát aztán ki mondja azt meg, hogy az egyik városról melyik
másikra kell hirtelen átcsapni a számokkal?</p>
<p>– Hát hiszen arra való aztán a kabala.</p>
<p>– Kabale und Liebe? mókázott a kávés.</p>
<p>– Sőt Kabale ohne Liebe. A városnevek közül egyet
kihuzatunk…</p>
<p>… – A keresztes pókkal…</p>
<p>– Épen nem a keresztes pókkal; hanem egy ártatlan szűzleány
kezével. Ez kivántatik a Kabalához. Bábika kisasszony, kérem!</p>
<p>– Bábika? – Csernovics uram visszadugta a három forintot a
zsebébe. – Sós-Kecskés uram is összeszorította a markát s lopva az
asztal alá dugta a kezét.</p>
<p>Duckmaus úr úgy tett, mintha nem vette volna észre.</p>
<p>Bábika azonban hivás nélkül is oda jött volna.</p>
<p>– Nézzék, egy öt forintos bankót találtam az asztal alatt a sok
fidibusz között, a mit összesöpörtem.</p>
<p>– Szerencse-pénz! Mondá Duckmaus úr. Elveszett bankó gazdáját
nem szokás keresni. Száz ember is előáll, <span class=
"pagenum"><a name="Page_228" id="Page_228">-228-</a></span> hogy az
övé s egy sem tudja bebizonyítani. Az a megtalálóé. Az a magáé
Bábika.</p>
<p>Cservenics uram ellenkező véleményen volt.</p>
<p>– Nem! Nem! Azt ki kell hirdetni. Ki nem adatik, de üveg alá
tétetik, hogy lássa mindenki, hogy mink becsületes emberek vagyunk;
az elveszett bankót kihirdetjük.</p>
<p>– Csináljunk amikát! Proponált Duckmaus úr. Minthogy az a bankó
úgy is res nullius, tétessék föl az abrakadabrámra.</p>
<p>Ez már helyeslésre talált.</p>
<p>Legalább így, ha a számok ki nem jönnek, nem az illető elcserélt
város nevét kihuzó hajadonnak ártatlansága, hanem a talált bankó
kétes jelleme lesz a gyanus.</p>
<p>Ugy történt.</p>
<p>Bábika kisasszony kihuzott a Duckmaus úr czilinderébe dobott
városnevek közül egyet. Azt Duckmaus ur eltette a zsebébe s később
megmutatta Bábikának a reskontót a tizforintos betétről.</p>
<p>Ne felejtsék el megjegyezni ezt a szót, hogy «később.»</p>
<p>Mert hogy mesemondói mesterkedésből úgy mondom el ezt a
történetet, hogy a később jötteket bocsátom előre s így kerülök
vissza a megelőzőkre. Ez az én finészem.</p>
<p>Tehát az a későbbi nap, melyen Duckmaus úr a budai lutrira egy
huszassal föltett számokat hirtelen átcserélte egy másik városi
lutrira: ez a nap csütörtök volt; szombaton délután esett meg a
huzás mind az öt városban Két nap kellett rá, hogy a posta
elszálítsa a levelet a legtávolabba. Másik két nap, hogy az illető
tartományi székvárosok Localanzeigerei megérkezzenek.</p>
<p>A melyek aztán fogantyus kereteikbe csiptetve odatétettek a
kávéház kerek asztalára.</p>
<p>A multkori, meg a mai nap között (valami 3 hét a különbség) igen
nagy változáson ment keresztül a kávéház belső fizionomiája. Egy
asztalnál sem kártyáztak, de mindeniknél veszekedtek. Mintha minden
ember itt adott volna egymásnak találkát a patvarkodásra. Falusi
emberek <span class="pagenum"><a name="Page_229" id=
"Page_229">-229-</a></span> jöttek sápítozva kérdezősködni a
városiaktól, azok meg mérgesen rázták le őket a nyakukról:
«menjenek a pokolba!» A Bábi kisasszony mellett ott ült a söntésben
az apja is, a ki rekedt volt már a sok kiabálástól és sárga, mint a
tök, a sok méregtől. Nem udvarolt a Bábikának senki. Nem volt se
kék, se sárga tiszt. A minek elég pszichologiája az, hogy egy nagy
tábla volt a középső oszlopra fölakasztva s azon nagy betükkel ezt
a két szó: «Nix kreditirt.»</p>
<p>A Bábika szeme veresre volt kisirva. Bizonyosan sokat szidták
ama belső szobában.</p>
<p>A Hajdukics uram asztalánál sem preferánczoztak. Sőt nem is
ültek mellette. Egyszer-egyszer benyitott az ajtón Hajdukics uram.
Föltünt, hogy a bajusza nem volt kipödörve; állt szeszélylyel ahány
szál annyifelé. A mint letapogta a havat a lábáról, azt kérdezte:
«nem volt itt az Avakum?» «Nem volt itt!» Azzal futott ki mérgesen.
Aztán megint a Kozakovics bukott be az ajtón török kaftányban; az
ráczul kérdezte, hogy: «nem volt itt a Cziriák?» «Most volt itt, de
elszaladt.» Akkor meg az lóstatott odább. És még a Lieflander
rohant be: «Hab’ns kan Türken gsehn?» «Mindjárt visszajön, tessék
rá várni». «Der Teufel!» Az is elrohant. Tiz ember kergette
egymást, soka sem talált egymásra. Az ostábla is pihen a
sutban.</p>
<p>Sós-Kecskés uramat hetek óta nem láták; az láthatatlanná
lett.</p>
<p>De leglényegesebb átváltozáson ment keresztül Duckmaus úr
maga.</p>
<p>Nem volt már német, hanem magyar. Rókatorkos mentét viselt,
prémes süveggel, magas száru csizmát, tajtékpipát a szájában. Az a
száj is prémet kapott, bajusza nőtt s az ki volt kenve. S hogy
annál jobban elismerjék magyarnak, hát a kivel csak tehette, diákul
beszélt.</p>
<p>Mikor az ujságok megérkeztek a keddi postával, ő már ott ült a
kávéházban s maga vette ki a postás kezéből a brünni Anzeigert,
kibontva a borítékból. <span class="pagenum"><a name="Page_230" id=
"Page_230">-230-</a></span></p>
<p>Egyenesen a legujabb lottóhuzás számát kereste benne.</p>
<p>Azzal nagyot ugrott, földhöz csapta nagy vidrabőr süvegét,
elordítva magát:</p>
<p>– Viktoria! Bábi kisasszony! Ternót csináltunk! Azzal odarohant
a söntéshez; diadallal lobogtatva a zászlót, az Anzeigert. Itt
vannak a számaink!</p>
<p>Három kihuzott szám cursiv jegyekkel volt szedve: a ternó
jeléül.</p>
<p>– Háromszor hatszáz forintot nyertünk! ujongott Hugó úr,
örömében össze-vissza csókolva Bábika mollett kacsóját. «Ez az
áldott kéz! Hát nem igazam volt nekem? A ki a szerencsés huzást
tette. Most ebből a kisasszony ezernyolczszáz forintot kap netto!
Megmondtam én ezt!</p>
<p>Ez az eset az egész kávéházban egyszerre nagy sensatiót költött.
A Duckmaus ternója is. Egy szerencse-villám a nagy szerencsétlenség
éjszakáján; de még inkább a Bábika ártatlanságának fényes
bizonyítványa! Hát nem igaz, a mit az a nóta virginál!</p>
<p>Csak Cservenics uram csóválta a fejét hitetlenül.</p>
<p>– De vajjon csakugyan a mi számaink azok, a kik kijöttek?</p>
<p>– Azaz, hogy a «mi» számaink: az enyém, meg a Bábikáé. Az uré is
volna, ha a rongyos három forintját rá merte volna reszkirozni a
kisasszonya kezére.</p>
<p>– Majd akkor hiszem el, hogyha látom a pénzt.</p>
<p>– No hát meglátja az úr jövő vasárnap. Itt lesz a Bábi
kisasszony kötőkosarában.</p>
<p>Duckmaus úr rögtön sietett föl a várba. Ott kellett neki
jelenteni magát a várkomendánsnál (bizonyos specziális oknál
fogva). Passzusra volt szüksége, hogy Brünnbe utazhassék, pénzt
fölvenni, a mit a lutrin nyert.</p>
<p>A komendáns kiadatta neki a passzust (mit geschlossener
Marschroute) hét napra, nem többre, s aztán utitársul egy
ordinánczot is adott mellé a kanczelláriából. Ennek is megtudjuk
majd az okát. A publikumnak azt <span class="pagenum"><a name=
"Page_231" id="Page_231">-231-</a></span> mondták, hogy védelem
végett, nehogy útközben a sok pénzt elrabolják tőle.</p>
<p>Hugó úr extrapostát rendelt s váltott lovakkal utazott, egyedül
az ordinánczczal; sehol sem pihent meg éjszakára.</p>
<p>A mint Brünnbe megérkeztek, egyenesen a lottóhivatalba hajtatott
az ordinánczczal együtt. Együtt léptek be a kollektura hivatalába.
A hivatalnok átvette a reskontókat Hugótól s azt mondta az
ordinancz hallatára, hogy «igen is, kihuzattak a számai». Azzal
áthivta a pénztárszobába, melynek üvegajtaja volt. Ezen keresztül
láthatta az ordinancz, hogy a lottóhivatalnok nagy csomó bankjegyet
számlált le az asztalra Hugó elé; hogy mennyi volt az összeg, azt
nem tudhatta meg. Megtelt vele a bugyelláris.</p>
<p>Azzal aztán a vendéglőbe mentek, jól megebédeltek, kialudták
magukat s másnap nagy trombitaszóval visszatértek váltott
fogatokkal.</p>
<p>Úgy ment az egész, mint a karikacsapás.</p>
<p>Vasárnap este már otthon volt Duckmaus úr s első útja volt a
Cservenics kávéházba menni.</p>
<p>Ott az egész közönség szeme láttára kivette a tárczáját a
bekecse zsebéből s leszámlálta a söntés asztalára, Bábi kisasszony
elé, az ezernyolczszáz forintot, ujdonatuj ropogós bankókban. Most
már aztán szabad volt neki a bajuszát hegyesre kipödörni.</p>
<p>«Kutya ugat, pénz beszél.»</p>
<p>Az a bankóhalom azt beszélte, hogy még is okos ember ez a
Duckmaus Hugó! De még a Bábika is derék leány.</p>
<p>– Soha jobbkor! – Rebegé Cservenics uram, összeseperve a
bankókat s meleg kebléhez szorongatá Hugó barátját.</p>
<p>Hugó úr szivesebben fogadta volna ezt a hálakifejezést Bábika
részéről.</p>
<p>Cservenics úr kilátta azt a szeméből.</p>
<p>Hanem azért csak eltámogatta őt a leányától.</p>
<p>– Hagyjuk azt még, kedves barátom uram. Tudja no, <span class=
"pagenum"><a name="Page_232" id="Page_232">-232-</a></span> arra az
abrakadabrára, meg arra a kabalára. «Kabale ohne Liebe», a hogy
tettszett mondani. Nagyon okosan volt mondva. Mert hát azt mondja a
magyar, hogy a «várt leány várat nyer». Én ugyan nem akarom, hogy a
leányom az egész komáromi várat elnyerje; az a nélkül is be van rá
táblázva. Hanem még egy kicsit több parafernumot szeretnék. Nem
lehetne erre az abrakadabrára ráduplázni?</p>
<p>– De sőt rátriplázni. Ez az én szándékom. Most ujra azon
melegében megismételjük ezt a manővert. Ez uttal tiz ezer forintot
kell nyernünk. Olyan bizonyos, mint a nap az égen.</p>
<p>Bábi kisasszony még egyszer fölkéretett, hogy huzzon ki azzal a
megáldott ártatlan kezével egy városnevet az öt közül.</p>
<p>Azt a nevet ismét nem volt szabad másnak megtudni, mint Hugónak.
Természetesen a berakott számokat is csak ő maga ismerte. Ezuttal
tiz forint volt a betét mindkét részéről. Most már Cservenics úr
maga is hozzá járult volna a maga mutyijával, de Hugó nem fogadta
el; az abrakadabrában és kabalában csak annak szabad részt venni, a
ki fanatice hisz benne.</p>
<p>És aztán ujra elmult két hét. A keddi napon ismét megérkeztek a
bécsi, brünni és prágai lapok.</p>
<p>A két elsőben nem volt semmi lottónyeremény jelezve. A harmadik
ujságban, a kit utoljára bontottak föl, voltak láthatók dült
számok. Négyen!</p>
<p>Most már nem is ugrált, nem is ujjongott Hugó úr. Olyan
bizonyosra vette.</p>
<p>– No hát mit mondtam? Kvaternó! Azon alul nem is adom.
Tizenhatezer ötszáz forint hullott a markunkba.</p>
<p>De már erre a szóra nyakába akart borulni Bábika Hugó urnak, ha
szerencsére az apja meg nem kapta volna a karjánál fogva.</p>
<p>– Meg ne csókold! Hisz akkor elveszted a bűbájt!</p>
<p>Következett az utazás gyorspóstával, ordinancz kiséretében
<span class="pagenum"><a name="Page_233" id=
"Page_233">-233-</a></span> Prágáig. A prágai lottóhivatalban
agnoscálták a betétjegyeket, fizettek. Visszajövet Hugó úr átadta a
félnyereményt a szép Bábikának, nyolczezer egy pár száz
forintban.</p>
<p>Kezdett már egészen szolid viszony támadni közöttük. Erősebb,
mint a férj és feleség, sőt erősebb, mint a két szerető közötti
viszony: – a két «mutyista» viszonya.</p>
<p>Mikor az ember ugy hihatja egymást, hogy «az én mutyim».</p>
<hr class="tb" />
<p>Elébb azonban egy sokkal nevezetesebb dolog történt, az, hogy e
közben elrabolták az állam letett pénzét a városi pénztárból, azt a
negyedmillió forintot, a mivel a régi pénzt be kellett volna
váltani.</p>
<p>A devalvatió volt itt!</p>
<p>Tele a pinczebolt rézgarassal, a pénztárszoba fekete
bankóval.</p>
<p>A beváltást a rézpénzen kezdték meg: a kétgarasoson.
Természetes, a szegény emberen kell legelőbb segíteni. Annál
inkább, mert az jön ki legrövidebben a devalvátiónál. A kinek van
tíz fekete bankója, az kap négy «schein» forintot cserébe, de a
kinek van tiz kétgarasosa, az kap cserébe csak két devalvált
kétgarasost. Ez már csak természetes. 10 régi kétgarasos 10×6=60,
két új kétgarasos 2×30=60. Ezt csak meg lehet érteni.</p>
<p>Legjobban járt az, a kinek a kapitálisa rézkrajczárokból állott.
Mert a krajczár megmaradt krajczárnak. S ezért most is lehetett
kapni egy páros zsemlyét, a minek ilyen volt az alakja ∞. Ez a
signum képezi a végtelenséget és az általános megelégedést. Kár,
hogy ez is elmult; – már t. i. a páros zsemlye.</p>
<p>S nehogy az új bankót kelljen szaporitani a régi pénz
beváltásával, tehát erre a czélra tovább verették a most már
paraszttá lett harminczkrajczárosokat. Új korukban volt azoknak
valami fényes, aranyfüstös zománczuk; úgy ragyogtak, mint az arany.
<span class="pagenum"><a name="Page_234" id=
"Page_234">-234-</a></span></p>
<p>Ezeknek a beváltását természetesen a mázsálón végezték, odalenn
a városház folyosóján. Az új kétgarasos épen annyit nyomott, mint
egy régi. Az a finánczzseni, a ki kifundálta őket, már eleve
gondolt rá, hogy ebből a félforintosból valaha kétgaras lesz.</p>
<p>Ez a pénzművelet eltartott egy hétig, Duckmaus úr, a városi
ellenőr és az ærarium officiálisának közreműködése mellett.</p>
<p>Akkor következett azután a sor a fekete bankókra.</p>
<p>No már itt nem lehetett a mázsálót használni. Roszszul járt
volna a financzminiszter, hogyha azt a finom selyempapirosra
nyomott piros szemű «Schein»-t a jó tartós papirosból kompingált
fekete bankóért, a mi ezer kéz szennyét hordta magán, súlyszámra
cserélte volna be.</p>
<p>Az új bankókon ugyanis két veres paizs volt nyomtatva s azokban
a «Series» száma. A bécsiek ezt a bonmot csinálták róla, hogy ez a
Rotschild czimere: «veres paizs».</p>
<p>Azt az ócska bankót bizony meg kellett számlálni szálanként.</p>
<p>Azt a módját találták ki, hogy fölrendeltek a katonai
kanczelláriából tizenkét legényt a város házára bankót számlálni;
azoknak eczetbe áztatott kendőt kötöttek orrukra, szájukra, hogy a
bankóbűztől le ne szédüljenek. Azok aztán csomóba kötözték a
megszámlált bankót, hitelesen lepecsételve.</p>
<p>Hogy pedig valami oda ne ragadhasson a pénzszámlálók tenyeréhez,
a felől akként lőn gondoskodva, hogy a katonaruháikat odakinn
levetteték velük, a pénzes szobábában czivil ruhát adtak rájuk;
mikor vége volt a strófnak, megint visszacserélték a jelmezt, semmi
sem mehetett czigányutra.</p>
<p>Mikor aztán az egész bankóhalmaz föl volt dolgozva, osztályozva,
adresszálva: akkor summázták az egészet s megirták Bécsbe a
Finanzdirectiónak, hogy épen egy negyed millió új bankóra van
szükség. <span class="pagenum"><a name="Page_235" id=
"Page_235">-235-</a></span></p>
<p>Az is megérkezett postafordultával, egy financzsecretarius
kisérete mellett. Két gránátos vitte föl a ládában a városi
pénztárba.</p>
<p>Hárman voltak jelen, mikor a bécsi ládát fölnyitották; maga a
perceptor, a kinek ez volt a hivatalszobája, a kontrollor, meg a
bécsi financzsecretárius.</p>
<p>Téli délután volt az idő, sötét volt. Duckmaus úr ki akart
szólni az ajtónálló hajdunak, hogy gyújtson gyertyát. A mi
akkoriban nem ment még másképen, mint hogy levitték a gyertyát a
konyhába, ott a parázsnál meggyújtottak egy kénfonalat s annál a
gyertya kanóczát.</p>
<p>A bécsi úr visszatartá a perceptort; ne híjjon most be idegen
embert! Majd megmutatja ő, hogyan kell gyertyát meggyújtani
assistentia nélkül.</p>
<p>Azzal kivett a katufrékja zsebéből egy kis zöld üveget, aztán
meg egy kék papiros-dobozkát. Ez utóbbiban voltak holmi pirosfejű
szálfácskák, az előbbiben pedig tépett azbeszt, a mi vitriolba volt
áztatva. Egy olyan pirosfejű fácskát hirtelen beleütött abba a zöld
üvegbe s gyorsan kikapva, az elkezdett rögtön sisteregni s előbb
kék, aztán veres lánggal égett, míg végre meg lehetett vele a
gyertyát gyújtani.</p>
<p>– Ez a legújabb triumfusa az emberi észnek! mondá a secretárius.
Tüzet gyújtani tűz nélkül.</p>
<p>A két magyarhoni úr bámult rajta. Még ők ennek hírét sem
hallották.</p>
<p>A bécsi úr nagylelkű volt. Odaajándékozta Duckmaus úrnak e csoda
praktikát. Ott hagyta az asztalán.</p>
<p>Azután felnyitották a pénztár rengeteg vasládájának zárát. Mind
bösztörzárak voltak (Wexirschlosz) s átrakták a bécsi ládával
érkezett bankó-csomagokat; öt csomag volt. Egyet fölhasítottak. Ott
látszott legfelül a veresszemű bankó: tizforintos.</p>
<p>Azután rázárták a ládát. A három nehéz kulcsot beletették egy
szarvasbőr-zacskóba, a mit fölakasztottak a rendes helyére, a
vasfogasra. <span class="pagenum"><a name="Page_236" id=
"Page_236">-236-</a></span></p>
<p>Akkor elfujták a gyertyát, elhagyták a pénztárszobát s bezárták
a nehéz vasajtót. Annak is hármas zára volt. Az egyik kulcsot
magához vette a preceptor, a másikat a kontrollor, a harmadikat a
secretárius. Egy hajdut szuronyos puskával odaállítottak az ajtó
elé. Reggelig felváltva strázsálnak ottan.</p>
<p>– Holnap reggel pontban nyolcz órakor kérem az uraságokat
megjelenni. Mondá Duckmaus úr.</p>
<p>– Hogy jár a perceptor úr órája? kérdé a secretárius, mert az
enyém a bécsi idő szerint jár.</p>
<p>– Igazítsuk össze.</p>
<p>Duckmaus úrnak szép antik órakulcsa volt, a fogója egy carniol
gömb. A bécsi úrnak nagyon megtetszett ez az órakulcs. «Az apámtól
örököltem.»</p>
<p>Másnap reggel nyolcz órakor pontban összetalálkozott a három
hivatalnok a városház pénztárának vasajtajánál.</p>
<p>Mindegyik elővette a magával vitt kulcsot, fölnyitották a három
zárt. – A bőrzacskóból elővették a pénztár kulcsait, fölnyitották a
bösztörzárakat… A negyed millió forint nem volt a ládában.</p>
<p>Soha ennél vakmerőbb lopást nem jegyeztek föl a tolvajsági
annálisok.</p>
<p>Ellopnak egy negyed millió állami pénzt újdonatúj bankókban a
város pénztárából a megérkezése napján, a mikor még három emberen
kívül senkinek sincs tudomása a pénz ittlétéről.</p>
<p>Eltüntetik egy vasládából, melynek titkos zárait csak a
mechanikai furfangokkal ismerős hivatalnokok tudják fölnyitni.</p>
<p>A pénztár vasajtaja hármas zárral lett becsukva s a három
kulcsot három ember vitte el magával. Az egyik az éjt a várbeli
pavillonban töltötte, a másiknál névnapi estélyt ültek; az reggelig
ott volt a vendégei között; a harmadik magában ki nem nyithatta az
ajtót. Mind a háromnak össze kellett volna beszélni, a mi
lehetetlenség. <span class="pagenum"><a name="Page_237" id=
"Page_237">-237-</a></span> A financzsecretarius a kulcsot meg is
mutatta a szállásadó Verpflegsdirektornak, a kinél hált.</p>
<p>És még azonfelül egy fegyveres strázsa járt alá s föl a
pénztárajtó előtti folyosón estétől reggelig, éjfélkor fölváltva, a
mikor a hajdu-strázsamester jött érte a patrollal, a kinél megint a
városház főkapujának a kulcsa állt.</p>
<p>Kilencz embernek kellett volna egyetérteni, hogy az ajtó felől
törhessen be valaki a pénztárba.</p>
<p>Ablaka pedig csak egy van a pénztárnak, az utczára, az emeleten,
tizenkét láb magasan a kövezettől. Azon az ablakon kosár alakú
kiülő vasrács. Oda csak létrával lehet följutni.</p>
<p>Kívül, a városház előtt, szuronyos puskával ellátott hajdu
járkál, a szegletet kerülgetve. A városház piaczi homlokzata
huszonnyolcz lépés, a szombati-utczai oldala huszonnégy. A strázsa
ezt a sétát ugyanannyi másodpercz alatt teszi meg
kiszámíthatólag.</p>
<p>Tehát annak, a ki az ablakon át akar betörni a pénztárba, ezt az
alatt kell végbevinni, a míg a strázsa azt az ötvenhat lépést
bejárja a piaczi front előtt s ismét befordul a szegleten.</p>
<p>Azalatt a rablónak vagy a szombati-, vagy a barátok-utczáján
végig kell jönni, létrával a vállán! Fölmászni a rácshoz, azt
kifeszíteni, bebujni rajta, a vasládát fölnyitni, a pénzt kivenni,
megint visszatérni. Ezt ötvenhat másodpercz alatt semmi
boszorkányság nem képes lehetővé tenni.</p>
<p>Ha tovább marad a tolvaj, hát akkor a létrát, a min fölmászott,
hová teszi? Hisz a visszatérő strázsa azt rögtön meglátja.</p>
<p>Hanemha a strázsával is egyetértett a tolvaj!</p>
<p>Két hajdu őrködött felváltva az utczai őrálláson. Az egyik
éjfélig, a másik éjfél után.</p>
<p>Ezeket kérdőre vonták. Sejtelmük sem volt a megtörtént
rablásról. Öreg legények voltak, a város szolgálatában megvénülve.
<span class="pagenum"><a name="Page_238" id=
"Page_238">-238-</a></span></p>
<p>A városkapitány által kérdőre fogva, mind a kettő elmondta
híven, hogy óráról órára mit tapasztalt a mult éjjel.</p>
<p>A bakter minden órát megkiáltott, még pedig rendesen elkezdve a
preceptor úr háza előtt.</p>
<p>Kilencz órakor jött Hajdukics uram a kávéház felől két
tamburással s elvonult a «kis piacz» felé, mérges kedvében.</p>
<p>Tíz órakor ment végig a «bencli» az utczán a kocsijával, (a
gyepmester); minden kutya vonított utána. Annak ilyenkor van a
hivatala.</p>
<p>Tizenegy után egy fertálylyal papot vittek gyóntatni haldokló
beteghez; egy lámpásos béres, meg egy ministrans szolga ment elől
csengetyűvel. A strázsa térdet hajtott előtte.</p>
<p>Tizenkét óra után öt perczczel visszajött Hajdukics uram a két
tamburással a «kis piarcz» felől – derült kedvben.</p>
<p>Tizenkettő után öt perczczel ment végig a patrol a
profunt-magazin felé. Tíz percz mulva meg visszajött.</p>
<p>Egy órakor éjfél után sietett végig a piaczon a Mikuláné
(bábaasszony) lámpával, meg egy cseléddel. Gyógyulófélben levő
asszonysághoz hivták sietve. Nagy beszédben voltak.</p>
<p>Két órakor vágtatott egy huszár trombitaszóval végig a szombati
utczán a Vág-Duna felé.</p>
<p>Három órakor tolta haza taligán a Bundásné az urát a
korcsmából.</p>
<p>Négy órakor mentek haza a vendég urak és asszonyságok lámpással
a kontrollór úr névnapi mulatságáról.</p>
<p>Öt órakor hajtottak a Trugli legényei két ökröt a vágóhidra.
Félóra mulva az Erber csizmadia inasa jött a pálinkás bolt felé,
féltében dalolva; a boltot akkor nyitották ki.</p>
<p>Hat órakor jött a Gulyásné egy taliga friss czipóval a
kenyérsütő állásra. Azután jött a pereczes legény. A bakter haza
ment aludni. <span class="pagenum"><a name="Page_239" id=
"Page_239">-239-</a></span></p>
<p>Minden órára volt valami eseménye az utczának és a piacznak.</p>
<p>Egyetlen órai időköz sem maradt üresen egy ilyen nagyszabásu
betörés számára.</p>
<p>És a mi a legrejtélyesebbé tette a rablást, az volt, hogy
ugyanabban a pénztárban álltak halommal a beváltásra váró közpénzek
százas bankókban és egy fatálban két ezer darab arany, mint
depositum. A tolvaj azokhoz hozzá sem nyúlt. Holott ezeken könnyen
túladhatott. Csak az új bankókat vitte el, a miket még majd nagyobb
mesterség lesz neki kiadni, mint a milyen volt ellopni.</p>
<p>A hajdukat lehetetlen volt a rablásban való czimborasággal
gyanusítani.</p>
<p>Hát kit?</p>
<p>A három hivatalbeli urat?</p>
<p>Vagy melyiket a három közül?</p>
<p>Kettő csalhatatlanul be tudta bizonyítani az alibit.</p>
<p>A harmadik, a pénztárnok, maga kérte maga ellen a hivatalos
vizsgálatot. Azt meg is kapta. Annak a lefolytáig felfüggesztették
a hivatalától. Arra az időre substitutus perceptorképen egy bécsi
officialist küldtek le.</p>
<p>A pénztárt megvizsgálták; ott minden az utolsó fél krajczárig
rendben találtatott.</p>
<p>Duckmaus úr csupán annyi korlátozást szenvedett személyes
szabadságában, hogy a város területét nem volt szabad elhagynia a
várparancsnoknál való jelentkezés nélkül és akkor is csak egy
kiséretül rendelt ordináncz altiszt társaságában, – az is a saját
költségére.</p>
<p>Általában nem csaptak semmi lármát az egész nagy rablásból.
Küldtek új pénzt a fekete bankó beváltására: de már azon rajta
hált, a ki hozta s gyertyát égetett mellette.</p>
<p>Az ellopott pénzre azonban rálestek.</p>
<p>Bécsben a financzdirekcziónál föl volt jegyezve, hogy miféle
seriesű bankók küldettek szét az egyes országokba.</p>
<p>A mi Magyarországba lett utalványozva, annak a seriese
<span class="pagenum"><a name="Page_240" id=
"Page_240">-240-</a></span> mind az ezeresen alul volt; még pedig
erre a központra a 200 és 300 számból.</p>
<p>Tehát ezen számmal jegyzett seriesű új bankókból többet nem
adtak ki.</p>
<p>A mellett pedig értesítettek minden közhivatalt, pénztárt,
bankárt, pénzváltót, előkelő vendéglőst, kereskedőt, hogy ha ezen
seriessel jegyzett új bankó kerül eléjük, annak a fölmutatóját
rögtön fogassák el. Az a tolvaj vagy a czinkostárs.</p>
<p>Ezen az uton okvetlenül hurokra kell neki kerülni.</p>
<p>Van ám esze a policzájnak! Mindig is volt.</p>
<p>Csak az az átkozott dolog, hogy a tolvajnak rendesen még egy
quincunxszal több esze van.</p>
<p>De most még egyszer vissza kell lépnünk az idővel. Ugy megy ez a
mi történetünk, mint a rák hátrafelé.</p>
<p>Egy adventi napon, karácsony előtt, beállit Búzás Márton uram
boltjába egy utas ember s az úr után tudakozódik.</p>
<p>Este felé volt az idő, de még gyertyagyujtás előtt.</p>
<p>Az utasnak fekete kendővel volt felkötve az álla, mint a kinek a
foga fáj s zöld sipka volt huzva a fejére.</p>
<p>Búzás Márton uram pedig vaskereskedő volt Esztergomban. Magyar
ember.</p>
<p>Az utazó pedig németül beszélt.</p>
<p>Annálfogva az asszonyt kellett tolmácsul fölszólitani, a ki
tudott németül, hogy az értekezést közvetítse.</p>
<p>Az idegennek az volt a kivánsága, hogy ő huszonnégy darab, egy
láb hosszaságú, egy hüvelyk szélességü és félhüvelyk vastagságu
vasrudacskákra óhajtana szert tenni, a melyeknek mind a két végén
és a közepén legyen egy lyuk furva.</p>
<p>Búzás Márton uramnak nem ment az a vasrúd a fejébe.</p>
<p>– Mire szolgáljanak ezek a szerszámok? kérdezé az idegen
urtól.</p>
<p>– Hát ezek arravalók, hogy én most csináltattam tizenkét
bőrszéket. Ezek a vasrudacskák arravalók, hogy <span class=
"pagenum"><a name="Page_241" id="Page_241">-241-</a></span> a
széknek a karját az ülőjével összekapcsolják a két végükön egy-egy
rézfejü sróffal.</p>
<p>– Értem, értem. De hát az a középső lyuk mire való a
vasrudacskán?</p>
<p>– Ebbe meg egy rézrózsácska jön, a mi nagyon szépen fog illeni a
rézszögekhez, a mikkel a szék támlája ki van verve.</p>
<p>– A bizony nagyon szép lesz, ha meglesz.</p>
<p>– De karácsonyra kell, mert akkor jönnek a vendégeim.</p>
<p>– Megeshetik.</p>
<p>– Hát mennyibe kerülnek?</p>
<p>Buzás uram meggondolta a dolgot. Az ő boltjában nem voltak ilyen
furcsa dolgok, mert ő csak kis boltos volt, de emlékezett reá, hogy
Komáromban látott ilyeneket Hajdukics uram vaskereskedésében, a hol
már minden kapható volt. Ott lehetett kapni párját öt forintért. Ő
tehát azt mondta az idegennek, hogy párját elkészítteti tiz
forintért. (Ez még a nagy bankóbőség idejében történt, a mikor még
a réz harminckrajcáros félforintot képviselt.)</p>
<p>Az utazó nem alkudott, azt mondta «áll» s felét a kialkudott
árnak rögtön lefizette az asztalra. Megigérte, hogy egy hét mulva
visszajön átvenni a megrendelt pántokat s akkor lefizeti a többi
pénzt is.</p>
<p>Csak egyet kötött még ki, hogy egy pár a vasrudacskák közül egy
tenyérnyivel hosszabb legyen a többinél s hátrafelé legyen a vége
hajlítva. Ez meg arravaló lesz, hogy a karszék támlányára kerüljön
s azt összefoglalja.</p>
<p>Ezt is föl lehet fogni emberi észszel, miután Búzásné asszonyom
kétszer-háromszor megmagyarázta Búzás uramnak a komplikált
stratagémát.</p>
<p>– Jól van, meglesz egy hét alatt.</p>
<p>Az utazó e közben le nem vette a téli sipkát a fejéről.</p>
<p>De azért az asszonyi szem fürkésző tehetségét még sem béníthatta
meg. <span class="pagenum"><a name="Page_242" id=
"Page_242">-242-</a></span></p>
<p>Mikor kiment a boltból, azt mondá Búzásné asszonyom az
urának:</p>
<p>– Ejnye de keskeny feje van ennek az urnak! Soha sem láttam
ilyen keskeny fejet életemben. E bizony keresztül tudna ezzel bujni
az ablak vasrácsán is.</p>
<p>– De már ugyan minek bujna keresztül az ablakrácson a
fejével?</p>
<p>– Mit tudom én?</p>
<hr class="tb" />
<p>Most már könnyen kitalálhatjuk, hogy ez az idegen utas Duckmaus
úr lehetett.</p>
<p>Búzás uram rögtön megrendelte a kivánt vaspántokat Komáromban
Hajdukics uram nagykereskedésében, párját öt forintjával, annak a
felét ő is megküldte előre. Mert a régi okos világban senkinek sem
hiteleztek a nélkül, hogy foglalót ne vettek volna tőle.</p>
<p>Egy hét mulva készen volt az áru: az ismeretlen megrendelő
eljött érte, kifizette az alkudott ár másik felét s elvitte a
vasrudjait.</p>
<p>De hogyha ez a megrendelő csakugyan Duckmaus úr volt, miért nem
vásárolta ő be ugyanazon bőrszékekre való pántokat otthon, első
kézből, Hajdukics uram nagy kereskedésében, a hol épen fele áron
kaphatta volna, a minthogy a hozzávaló rézsrófokat és bronz
rózsácskákat úgy is ott vásárolta be?</p>
<p>Hát majd erre is rájövünk később: de még előbb meg kell egymást
értenünk.</p>
<p>Karácsony estéjén már az új székek gyönyörködtették a megszokott
vendégeket Duckmaus úr házában.</p>
<p>A női vendégek azt sugdosták egymásnak, hogy az új székek
jelentenek valamit. Hugó bizonyosan házasodni készül. De különösen
azok a rézrózsák a székek pántjain. Ezek sejtetni engedik, hogy kit
vesz el? A Cservenics Bábikának a sublót-kihuzóin akkurát ilyen
rézrózsák vannak.</p>
<p>A tréfás példálózásokra Hugó úr csak a nyakát tekergeti.
<span class="pagenum"><a name="Page_243" id=
"Page_243">-243-</a></span></p>
<p>Hugó úr agglegény; nem is agg, csak legény.</p>
<p>A karácsonyesti vendégek a szolgálóikat is magukkal hozták, a
kik őket lámpással kisérik az utczán; mert bizony még utczai lámpás
csak egyetlenegy fényeskedik a szentháromság szobra előtt.</p>
<p>A szolgálók odahátul vannak a konyhában, a szakácsnénál. Ma nem
fonnak, se tollat nem fosztanak: ünnepeste van; hanem kártyáznak
dióra. Mindegyik magával hozott egy zacskó diót hazulról. Azt
apródonkint föltörik és megeszegetik, kiki a mit nyert, míg
lassanként az egész alaptőke tisztán elfogy éjfélig.</p>
<p>Az alatt a vendégek odabenn a tiszta szobában a kihuzó asztal
mellett játszanak «Hammer und Glocke»-t. (Biz ezt magyarul is
mondhatnánk: de minthogy ez valóságos német játék, hát csak hadd
maradjon a neve is annak.) Van öt kártyalap: Hammer, Glocke, azután
Hammer und Glocke együtt, majd egy Schimmli, végül egy Bierhaus.
Azok mellé nyolcz csontkoczka.</p>
<p>Szörnyü komplikált börzejáték az! A ki négy iskolát ki nem járt,
meg sem érti.</p>
<p>Először is az összes részvényesek mind betesznek bizonyos számu
krajczárokat a kasszába. Ez az alaptőke. No a részvényesnek nem
kell érteni a dolgot. Ez régen is így volt. Csak betenni a
pénzét.</p>
<p>Azután liczitáczióra bocsátják a kártyalapokat. Legkisebb értékü
a Hammer und Glocke. Nagyobb ázsiója van külön a két jelvénynek.
Tetemesen többet ér a Schimmli! Ez a csirája a totalizatörnek.
Legnagyobb versenyt idéz elő a Bierhaus. «Gutes Haus!» Ennek a
bérletét néha annyira fölverik, mint az egész alaptőke. Ez mind a
tartalék-összeghez csatoltatik.</p>
<p>Akkor aztán elkezdik a nyolcz koczkát egy pohárból az asztalra
önteni. Minden koczkának csak egy lapján van szem: egytől hatig; a
többi lapja üres. A többi kettőn van a Hammer és a Glocke.</p>
<p>Kinek mennyi szem fordul föl a koczkák felső lapján,
<span class="pagenum"><a name="Page_244" id=
"Page_244">-244-</a></span> annyi krajczárt kap osztalékul a
pénztárból. Hogyha a Hammer vagy a Glocke is feljül kerül, akkor
annak a tulajdonosa huzza a nyereményt. Ha valaki csupa üreset vet,
az fizet a Schimmlinek egy krajczárt. Ha maga a Schimmli vet merő
fehér koczkát, akkor minden részvényes fizet neki egy
krajczárt.</p>
<p>A Bierhaus tulajdonosa ez alatt várakozó állást foglal el. Ő
«baisse»-re játszik.</p>
<p>Hanem aztán mikor a kassza a folytonos osztalékfizetés
következtében anynyira leapad, hogy fizetésképtelenné lesz, akkor
következik el a Bierhaus aratása. Mert azontul ki menynyivel több
szemet vet, mint a mennyi valuta van a kasszában, a differencziát a
«Bierhaus»-nak fizeti. Ha van a kasszában két krajczár s vet a
játszó tizenkét szemet: fizet tiz krajczárt a Bierhausnak. Ha
valaki ezentul csupa üreset vet: fizet a Schimmli a Bierhausnak. S
ez tart mindaddig, míg a kettőst magában ki nem vetik. Igy lesz a
Bierhaus bérlőjéből milliomos.</p>
<p>De azonban az is megtörténik, hogy mingyárt az első
koczkahajitásnál kivetik a «rezdebankot», akkor a Bierhausba
beleütött a krach: megbukott a kontremin.</p>
<p>Látnivaló, hogy innen tanultuk meg a börze játékot: a Hammer und
Glockéból.</p>
<p>No hát ezt az elmés játékot Duckmaus úr honosította meg a mi
városunkban.</p>
<p>A mellett azután kaptak a vendégek tejes kávét pirított
kalácscsal, holippnit, linczi tortát, nádszilánkra füzött aszalt
megygyet, czifrára metélt birsalma liktáriumot, diós aszalt
szilvát. (Krumpli még nem volt az országban, külömben azt is kaptak
volna.) Mindezekkel pedig a háziur kinálta sorba a vendégeit. Ha
asszony lett volna a háznál, annak a hivatása lett volna: így a
házi urra maradt, a ki e miatt nem is vett részt a társasjátékban.
Ő soha sem játszott semmi hazárdjátékot, csak ostáblát: abból volt
neki három is.</p>
<p>Mikor aztán megkondult az éjféli harangszó a Szent-András
<span class="pagenum"><a name="Page_245" id=
"Page_245">-245-</a></span> tornyában, a vendégek egyszerre
fölkerekedtek; a cselédek előkerültek a konyhából lámpásokkal,
gazdáikat a templomba kisérni; azonban olyan kevély urak is voltak,
a kik a zsebükben hozták magukkal a rézfödelü gömbölyü
tolvajlámpást s meggyujtva az abban levő viaszgyertyát, maguk
világítottak maguknak (mint a szentjános-bogarak.)</p>
<p>Duckmaus úr maga kisérte ki őket az utczaajtóig s azt az utolsó
vendég után sajátkezüleg zárta be tolózárral.</p>
<p>Az egyetlen cseléd, a vén gazdaszszony már rég lefeküdt. Süket
is volt. A felől zörgethetett volna akárki az ajtón. Ide éjjel be
nem jön senki.</p>
<hr class="tb" />
<p>Mikor aztán az utolsó vendégnek a lámpása is végig járatta a
szoba falán a fényfoltját s a hó ropogása elnyelte a lépéseket,
akkor Duckmaus úr mind a két ablakán bezárta a belső vastáblákat.
Nagyon félt a tolvajoktól, meg a tüzi veszedelemtől.</p>
<p>S a mint aztán mély csendesség volt körülötte, akkor egy
harapófogóval kisrófolá az új bőrszékekből a pántokat s azokból a
rézrózsákat s azután a kihuzott asztalon ismét összerakta őket, a
végeiket a srófokkal, a közepeiket a rézrózsákkal egymáshoz
illesztve, a miből aztán ilyenforma stratagéma támad:</p>
<div class="figcenter" style="width: 424px;"><img src=
"images/i001.png" alt="" title="" /></div>
<p>Ha ezt összetolták, így<br />
<span class="figcenter" style="width: 173px;"><img src=
"images/i002.png" alt="" title="" /></span><br />
akkor egy kabátszárny alatt elfért.</p>
<p>Ha pedig kinyujtották, akkor tiz lábnyi hosszuságra fölmeredt.
(Az már nem fér ide.) <span class="pagenum"><a name="Page_246" id=
"Page_246">-246-</a></span></p>
<p>Ekkor aztán fogta ezt a masinát Duckmaus úr s a kabátja alá
dugta.</p>
<p>A hóna alá vette pedig az egyik ostáblát, a
legterjedelmesebbet.</p>
<p>Azután a zsebébe dugott egy gombolyag spárgát, egy kalapácsot,
meg két szeget: a másik zsebébe meg a tüzszerszámot, meg a
tolvajlámpást.</p>
<p>Azzal kiment a folyosóra.</p>
<p>A konyhán kellett keresztül mennie. Ott aludt a vén süket
gazdasszony.</p>
<p>Odafigyelt.</p>
<p>A gazdasszony valósággal horkolt.</p>
<p>Az alvást lehet szimulálni; de a horkolást nem. Ez csak igazi
lehet.</p>
<p>Mind a mellett, mikor a konyhaajtón kilépett, a kulcscsal
kivülről rázárta az alvó cselédre az ajtót.</p>
<p>A konyhának ablaka volt az udvaron.</p>
<p>Az karácsony éjjel czifrára be volt fagyva. Nem lehetett rajta
az udvarra kilátni.</p>
<p>Még sem bizott hozzá eléggé.</p>
<p>A padlásajtót kiemelte a derekából s azt odatámasztotta a
konyhaablak elé. Ez egészen eltakarta az ablakot.</p>
<p>Most már biztosnak érezte magát.</p>
<p>Az udvar tulsó oldalán volt egy kut.</p>
<p>Kankalikos kut mint mindenütt, az egész városban; ágassal,
vederrel, kámvával: a szivattyus kutak még akkor nem voltak
divatban. Odament a kuthoz.</p>
<p>De nem ám egyenesen az udvaron keresztül, mert a frissen hullott
hóban a lábnyomok meglátszottak volna. Hanem a fal mellett
lépegetve hatolt el odáig. Egy czirokseprőt vitt magával, a mivel a
havat ráseperje a visszatérő lépések nyomára.</p>
<p>A bakter épen akkor kiáltotta kinn az utczán a háza előtt:</p>
<div class="poem">
<div class="stanza"><span class="i0">«Éjfél után óra
kettő,<br /></span> <span class="i0">Dicsértessék a
teremtő.»<br /></span></div>
</div>
<p><span class="pagenum"><a name="Page_247" id=
"Page_247">-247-</a></span></p>
<p>Sokáig tartott a vaspántok leszedése a székekről s azoknak ujból
összeállítása.</p>
<p>Még egyszer szétnézett óvatosan, hogy nem látja-e a vén
cseléd?</p>
<p>Pedig hisz az szegény süket is volt, vak is volt.</p>
<p>De még ha látta volna is, bizonyosan azt hitte volna reggel,
hogy álmodta azt.</p>
<p>Hogy az ő gazdája éjnek éjszakáján leszáll a kutba, egy
furfangos hágcsó segélyével. De még előbb hosszu spárgán leereszt a
kutba egy ostáblát.</p>
<p>Egy ember, a ki karácsony éjjelén lemegy a kut fenekére
ostáblázni egy magában! Vagy talán a sátánnal? Uram bocsá’!
Bizonyára a sátánnal.</p>
<p>Mit csinál Duckmaus Hugó odalenn a kankalikos kutban?</p>
<p>Azon a vashágcsón lelépeget egész a viz szinéig.</p>
<p>Ott előveszi a tüzszerszámot, kicsihol vele. Az izzó taplónál
meggyujt egy szál kénfonalat; azzal megint a rézlámpásban a
viaszgyertyát. Azt ráakasztja egy vaskapocsra.</p>
<p>Az a vaskapocs egyikét annak a két gömbölyü gerendának csatolja
a kut téglaburkolatához, mely azért van a kutkámvától a viz
fenekéig leeresztve, hogy a fölhuzott veder ne koptassa a
téglafalat, meg a saját dongáit. A veder a két gerenda között
csuszik, mikor tele van merítve vizzel.</p>
<p>A között a két gerenda között aztán van egy hézag, mely aláfelé
mind jobban összeszükül.</p>
<p>Hugó a spárgán lebocsátott ostáblát addig próbálgatta e hézag
közé illeszteni, a míg az egy helyen szorosan odaillett.</p>
<p>Azt ott nem lehetett felülröl meglátni.</p>
<p>A teteje pedig fölnyitható volt a kapcsánál fogva.</p>
<p>Az ostábla egészen üres volt.</p>
<p>Hugó a két szeget a kalapácscsal odaverte a gerendákhoz az
ostábla alsó része alá. Így az nem eshetett ki onnan. <span class=
"pagenum"><a name="Page_248" id="Page_248">-248-</a></span></p>
<p>Akkor aztán lenézett maga alá.</p>
<p>Huh, hogy megijedt!</p>
<p>A fekete viztükörből egy pokolbeli kisértet ijesztő pofája
nézett föl reá, vérvörös világot tartva a szeme elé: a saját
tükörképe.</p>
<p>Az a pokolra vezető világ!</p>
<p>Bizony, hogy az!</p>
<p>Sietett elfujni a lámpásban a gyertyát.</p>
<p>Akkor aztán ujra fölmászott a kutkámváig azon a furfangos
vashágcsón.</p>
<p>Annak a legfelső fokát képezte az a két horgas vaspálca, mely a
karosszék pántjait alkotta; ez volt a fogantyu, a mivel a
kinyujtható hágcsót be lehetett akasztani.</p>
<p>Az első ut szerencsésen sikerült.</p>
<p>A rejtek készen van.</p>
<p>Egy ut lefelé.</p>
<p>Most jön a másik fölfelé.</p>
<p>Az már nehezebb lesz!</p>
<p>Hugó sietett vissza a falmentében, a cirokseprővel eltakargatva
a nyomait a hóban.</p>
<p>A szobájában égve hagyta a gyergyát.</p>
<p>Kivül-belül fázott. Az izzadság odafagyott a hátához s a gyomra
reszketett az izgalomtól.</p>
<p>Pedig még nem lehet az ágyba bebujni! nagy munka következik. A
fortélyos hágcsót szélylyel kell szedni s ismét a székekre
darabonként fölsrófolni.</p>
<p>Csakhogy a kezei ugy el vannak gémberedve, hogy képtelen
valamihez kezdeni.</p>
<p>A kályha is kihült már. Éjfél óta senki sem rakott forgácsot a
tüzre. (Ácsforgács volt a divatos fütőszer; azt lehetett kapni az
épületfa-kereskedők telepein).</p>
<p>Jó lesz most egy kis krampampuli! Az majd kivül-belül
fölmelegíti.</p>
<p>Egy cintányérba jó erős törkölypálinkát öntenek, azt meggyujtják
s aztán a lobogó szesz közé cukordarabkákat, fügét, mazsolaszőlőt,
mandulát dobálnak. A serczegő borszesz <span class=
"pagenum"><a name="Page_249" id="Page_249">-249-</a></span> kékzöld
lángot vet, a füge pirosat, a mandula sárgát; a lobogó láng előtt
ülő embernek arcza olyan ebben a világitásban, mint egy halott
arcza; ha nevet, mint egy elkárhozotté.</p>
<p>Jól esik ennél a lángnál az embernek melengetni a kezét. Kienged
lassanként az ujjakból a gémber.</p>
<p>Azután egy levesevő kanállal mereget az ember azon forrón a
lángoló szeszből.</p>
<p>Még lobog, mikor a szájához viszi. De elfujja, mielőtt lenyelné.
Különben elviszi az ördög.</p>
<p>Ördög?</p>
<p>Félve néz a háta mögé: nem leskelődik-e a vállán keresztül?</p>
<p>A forró ital lassanként átheviti a zsigereit. Visszatér a
bátorsága. Senki sem nézi.</p>
<p>Senki sem? Valaki mégis nézi.</p>
<p>Az az arczkép ott a falon, abban a fekete rámában. Atyjának az
arczképe. Az a tisztes, becsületes arcz, abban a régimódi
haczukában, azokkal a fehér vuklikkal a halántékain.</p>
<p>Az folyvást rá néz, akárhova helyezkedik.</p>
<p>Utoljára a karszékbe ül, a hol nem láthat rá. A borszesz lángja
ellobogott, most már bátran kanalazhatja föl, mint a levest. Olyan
pompás! Ugy éget, mint a pokol.</p>
<p>Egyszer aztán megint csak ott ül vele szemben.</p>
<p>Az a becsületes apai arcz, a fehér vuklikkal s most már nem csak
a szemeivel beszél.</p>
<p>«Hugó! Hugó! Hová indulsz? Nem ezen az uton vezettelek én téged.
Én hagytam rád ezt a házat, ezt a hivatalt. Minden téglája e háznak
becsülettel volt szerezve. Hát te mit akarsz még hozzá építeni? Egy
pelengér-oszlopot? akasztófa czégért? Emlékezzél az anyádra! Mi
volt ő? Hűséges hitestárs. – Hát a kit te akarsz hozni a házhoz, az
mi lesz? Egy büntárs! – Engemet a temetésemnél a félváros kisért ki
a temetőig? Hát te hova akarod magadat kisértetni az utolsó
járásodon? A vesztőhelyig? Ezt az <span class="pagenum"><a name=
"Page_250" id="Page_250">-250-</a></span> utcát akarod söpörni,
rabköntösben, lánczczal a lábadon? Az én hivatalomat viseled te is.
Annak a vasládának a nyitját ismered te is. Soha az én kezemhez nem
tapadt semmi idegen kincs. Pedig sokszor lehetett volna az emberek
tudatlansága miatt. Isten volt előttem. Hát te azt hiszed-e, hogy
ha hátat forditasz neki, akkor nem lát meg? Fordulj vissza! Dobd
bele a kutba ezt az ördögi furfangot. Ne lopd el, a minek a
megőrzésére megesküdtél.»</p>
<p>Hugó alkudni kezdett a beszélő arczképpel.</p>
<p>– Nem táti! nem lopok el semmit abból, a mi eskü alatt van a
kezemre bizva; semmit sem a városi pénztárból. Nem jól látsz a
szivembe. Isten őrizz engem ilyen gonoszságtól! Lásd, táti: a mit
én akarok, az egészen más dolog. Te nem tudhatsz arról semmit ott a
boldog tulvilágon, mert ez még államtitok. Én is csak sub camera
charitatis értesültem felőle. Az osztrák kormány elhatározta a
devalvatiót. Minden öt forintból lesz kettő. A publikum elveszt
hármat. No hát ha szabad az osztrák kormánynak a publikum száz
millióiból elvenni három ötödrészt, ugyanazon principiumnál fogva
szabad nekem az osztrák kormány pénzéből elvennem egynegyed
milliót. Ha ez az axioma a kormánynál: «én elveszem a te pénzedet,
mert elérem a kezemmel,» akkor én sem teszek egyebet, mint hogy
megnyujtom a kezemet, hogy én is elérjem a kormány pénzét. Nem
nyúlok én hozzá a város pénzéhez. Hogy azt hiven megőrzöm, arra
megesküdtem; le is kötöttem ezt a házat cautióba érte; de hogy a
kormány pénzét is megőrizzem, arra nem esküdtem meg s a házammal
sem álltam jót érte.</p>
<p>Az arczkép azt mondta erre, hogy ez sophisma. «Nem az a
thesisnek a titulusa, hogy kitől lopsz? hanem az, hogy lopsz. Vagy
fölakasztanak, vagy utcát söpörsz, Hugó!»</p>
<p>– Ne féltsd te Hugódat. Jól ki van ez a dolog fundálva. Soha sem
tudja ezt ki ember, ha Argus szeme, Dyonis füle van is.»
<span class="pagenum"><a name="Page_251" id=
"Page_251">-251-</a></span></p>
<p>… Még akart valamit mondani az arczkép; de a bakter elkiáltotta
az ablak alatt:</p>
<div class="poem">
<div class="stanza"><span class="i0">«Éjfélután óra
három.<br /></span> <span class="i0">Ha alusztok, azt sem
bánom,<br /></span> <span class="i0">Mert én csak a várost
járom.<br /></span> <span class="i0">Dicsértessék az Ur Jézus
Krisztus.»<br /></span></div>
</div>
<p>Hugó nem merte rá mondani: «mindörökké ámen.»</p>
<p>Sietett a vashágcsót szétszedni.</p>
<p>Itt volt hát a napja… Azaz, hogy az éjszakája.</p>
<p>Az ujév-ünnep utáni éj.</p>
<p>Hugó nem mehetett a templomba; föl volt kötve az álla, nagy
fogfájása volt. A doktor opiumcseppeket rendelt neki ellene és
szobában maradást. Bizonyítványt is adott neki a betegségi
állapotáról, a mit Hugó elküldött a városbiróhoz, kimentve az
elmaradását a mai testületi megjelenésről, a «veni sancte»-nál.
Hugónak ugyan egy foga sem fájt; hanem az opiumcseppek arra
kellettek neki hogy majd estére a sör közé keveri, a mit a vén
gazdasszonynak hozott ujévi kedveskedésül, a mitől az aztán még
mélyebben alszik majd.</p>
<p>Templom után odajött hozzá a hajduk küldöttsége a strázsamester
vezetése alatt ujévet gratulálni.</p>
<p>Minden ujév napján szokott Hugó két forint borravalót adni a
hajduknak; ezuttal adott nekik tizet.</p>
<p>Még hozzá megsugta az őrmesternek: «fiaim, ma még tuladjatok
rajt; mert holnap már ez nem lesz pénz.»</p>
<p>Értettek belőle!</p>
<p>Ezek ma éjjel ugy lefogják magukat inni, hogy lesz dolga a
strázsának, a mig elevenné kiabálja őket a fölváltáskor.</p>
<p>Hugó jól kiszámította több éjjen át azt, hogy minek kell
történni a lelkek órájában.</p>
<p>A bakter a tizenkét órát nem kiáltja meg, régi hagyományos
babonából.</p>
<p>Hanem a mint a toronyóra elüti a tizenkettőt, akkor a
<span class="pagenum"><a name="Page_252" id=
"Page_252">-252-</a></span> strázsán álló hajdú elorditja a
városház kapujában «obglöst» (a mi ugyan az ő zsiros száján igy jön
ki: «hopp-léc!)</p>
<p>Az őrszoba, a hol a hajduk alusznak, szögletben áll a
városházához.</p>
<p>Hát ha azok az első kiáltásra fölébrednek, az nagyon jó. De hát
az embernek csak ki is kell nyujtózkodni magát. Aztán a mig a
kapczáját föltekeri, a mig csizmáját fölhúzza: arra is csak kell
idő. A mig aztán az őrmestert életre czibálják, a mig megértetik
vele, hogy «holnap» van, a mig az a dolmányán a tizenkét pitykét
begombolja; a mig minden ember puskát, kardot, lódingot, patrontást
összekeres és magára szed, a mig a csákóját fölteszi és
lecsattolja, kijön az ajtón, glédába áll, elémasiroz, megint
glédába áll; a mig az őrmester a fölváltandó strázsától kikérdezi a
rapportot: mit látott, hallott, tapasztalt a lefolyt négy óra
alatt, ebben elmulik rendesen tiz első percz.</p>
<p>Ez az idő a betörőé.</p>
<p>Ez épen elég arra, hogy Hugó a városházzal egy sorban levő háza
kapujától a pénztár ablakáig siessen; a zubbonya alá rejtett
vashágcsót fölnyujtsa a rácsig, beakaszsza; fölmásszon rajta, a
hágcsót maga után felhuzza; keresztülsajtolja a fejét, a vállait, a
csipőjét a vaskosár rudjain<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>, az
ablak fordítóit egy harapófogóval fölnyissa, beugorjon; a zacskóba
tett kulcsokkal a vasládát fölnyissa, az uj bankójegy csomagot
kivegye a ládából, azt ismét bezárja. S megint azon az uton, a
melyen jött, visszatérjen. A bankjegy csomagot oda köti a hágcsó
felső részéhez s aztán szép csendesen lehuzza magához s ismét
visszasiet a házához.</p>
<p>Ehez untig elégséges az a bizonyos tizpercznyi haladék a
strázsaváltás alkalmából. <span class="pagenum"><a name="Page_253"
id="Page_253">-253-</a></span></p>
<p>Még azután az uj strázsa megteszi az utját a városház frontja
előtt jobbfelé, mert igaz keresztény ember soha sem kezdi
baloldalra a silbakolást. Ez is fél percz.</p>
<p>Aztán «gyorsaság nem boszorkányság.»</p>
<p>Sikerült minden.</p>
<p>Még rendkivüli segitség is járult hozzá.</p>
<p>A hajduk bizonyosan lelkükre vették a jó utasítást. Igyekeztek a
tiz forintnak végére járni. Egész hordó sört pusztitottak el.
Nagyot alusznak utána.</p>
<p>A strázsának másodszor is kellett orditani «hopp-léc!», a mig
előkászolódtak. Ez megint három percznyi haladék.</p>
<p>A mig a léptek robogása közeledett az őrtanya felől, Hugó már
készen volt a munkájával s kapaszkodott föl ujból az ablakba.</p>
<p>Ekkor valami gyanus koppanás ütötte meg a fülét.</p>
<p>Valami leesett a pallóra.</p>
<p>Ő róla esett le.</p>
<p>Ijedten vette észre, hogy az óra zsinorjáról szakadt le az
órakulcs, az esett le a szobába.</p>
<p>Majd elájult a rémülettől.</p>
<p>Hiszen ha azt a karniolgombos órakulcsot itt találják holnap,
arról egyszere megtudják, hogy ő járt itt.</p>
<p>Ezt nem szabad itthagyni.</p>
<p>Leszállt az ablak hidjáról s elkezdte az órakulcsot keresni a
sötétben.</p>
<p>Az pedig gömbölyü levén, messze elgurulhatott, nem talált
rá.</p>
<p>Ekkor eszébe jutott, hogy hiszen az a bécsi hivatalnok itt
hagyta tegnap azt az ujmódi találmányt, a melylyel egy percz alatt
világot lehet gyujtani. Rátalált tapogatózva az üvegcsére és a
dobozkára.</p>
<p>A vitriolba ütött gyufa lángra lobbant s annak a fényénél
megtalálta a láda alatt az odáig elgurult karniolgombot az
órakulcscsal.</p>
<p>A gyufa a körmére égett. Észre sem vette, hogy fáj.</p>
<p>No most sietve az ablakhoz! <span class="pagenum"><a name=
"Page_254" id="Page_254">-254-</a></span></p>
<p>Ekkor jött azután rá szembe az igaz veszedelem.</p>
<p>A mint kitekintett az ablakon, rémülve látta és hallotta, hogy
épen most jön végig az utcán a kocsma felől Hajdukics a két
trombitással, hangosan dalolva a kedvencz nótáját:</p>
<div class="poem">
<div class="stanza"><span class="i0">«Fut az oláh
hegyoldalon,<br /></span> <span class="i0">Magyar legény a
parlagon:<br /></span> <span class="i0">Lagon, lagon, a
parlagon,<br /></span> <span class="i0">Hej, pile pile
pile<br /></span> <span class="i0">Pile pile
pongó.»<br /></span></div>
</div>
<p>«Hogy az ördög vigyen el téged a pile pile pongóddal
együtt!»</p>
<p>Valjon nem látták-e meg ezek, hogy a pénztárhivatal ablaka egy
perczig meg volt világítva?…</p>
<p>S aztán kótyagos embernek az a szokása, hogy nem siet egy
folytában az utczán, hanem stácziókat tart. Hajdukics uram
meg-megállt veszekedni a tamburásokkal, hogy nem jól kontráznak az
ő nótájához.</p>
<p>«Lagon, lagon, a parlagon!» Igy kell!</p>
<p>Ezzel eltarisznyázta a drága időt Hugóra nézve.</p>
<p>Aztán Hajdukics uram, mikor már a szöglethez eljutott, ott meg
belekötött a strázsába.</p>
<p>Az valamit kérdezett tőle hivatalosan.</p>
<p>A görög erre azt felelte:</p>
<p>– Ördög vagyok, papot viszek.</p>
<p>– Ne káromkodj, mert húsz botot kapsz! Riasztá a strázsa.
Elhagyd ám azt a papot!</p>
<p>– Bolondulj meg, te zöldangyal.<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a> A
katona silbak huszonöt botot igért, még sem hagytam el.</p>
<p>Húgó most már nem menekülhetett. A pénztár ajtaja előtt hallhatá
a fölváltásra jött hajdúk lépéseit, a prezentirozó puskák
csörrenését; moczczannia sem volt szabad, mert egyszerre
meghallják. <span class="pagenum"><a name="Page_255" id=
"Page_255">-255-</a></span></p>
<p>De még nem esett kétségbe.</p>
<p>Az éjjeli följegyzései között még fordult elő egy rövidebb
respirium.</p>
<p>Tizenkét óra után egy negyeddel jön a katona-őrjárat a
profunt-magazin felől. Mikor az előbukkan a szentháromság szobra
mögül, a várkapú felé tartva, akkor a városi hajdú-őrnek rá kell
kiáltani:</p>
<p>«Holberdo!»</p>
<p>Mire az őrjáratot vezető káplár, a piacz közepére jutva,
visszakiált:</p>
<p>«Gud frájter!»</p>
<p>A hajdústrázsa aztán, a mint a patrol az «Angliánál»
bekanyarodik, harsányan fölordít:</p>
<p>«Patrol fertály!»</p>
<p>(Jelentvén ez a szóváltás: «Halt wer da?» «Gut Freund.» És
«Patrouill vorbei»-t.)</p>
<p>Ez ismét három perczig tartó időhaladék.</p>
<p>Ez alatt le tudott Húgó mászni a hágcsóján az ablakból. A pénzt
is leemelte.</p>
<p>De épen csak hogy elkészülhetett vele.</p>
<p>Már hallotta a piacz felől közeledő őr topogását.</p>
<p>Annyi ideje nem volt, hogy a házáig futhatott volna, hanem
behúzta magát a városházhoz ragasztott ispitály kapúbejárata
alá.</p>
<p>Ha a járkáló strázsa csak tíz lépéssel megtoldja a sétáját, ott
találja a tolvajt meglapúlva.</p>
<p>De hát a következetesség győzött. Az éjfél utáni strázsa csak
odáig baktatott, a meddig az elődje letaposta a havat, megfordult
és visszafelé sétált.</p>
<p>Még azután erős szél is támadt, mely eltakart hófuvattal minden
lábnyomot az utczán.</p>
<p>Hazajutott; bezárta maga után az utczaajtót.</p>
<p>Azután még le kellett neki szállnia a kútba. A lopott pénzt
elrejteni az ostábla-tokba.</p>
<p>Akkor aztán ismét szétszedni a furfangos vashágcsót, annak a
darabjait a székekre fölsrófolni. <span class="pagenum"><a name=
"Page_256" id="Page_256">-256-</a></span></p>
<p>Azzal lefekhetett az igazak álmát aludni.</p>
<p>Másnap reggel felkötött állal jelent meg a városházánál, a hol
már a másik két hivatalnok várt reá.</p>
<p>Fölnyították a vasajtót, azután meg a vasládát.</p>
<p>A vasládában nem volt a bankjegycsomag.</p>
<p>A kontrollor káromkodott; magyar ember volt.</p>
<p>«Kutyadisznó teringette üres tarisznyája.»</p>
<p>A bécsi uraság az ablakon dugta ki a fejét, nagyot ordítva.</p>
<p>«Zeter-mordjó kruzifix element! Politzáj!</p>
<p>Húgó pedig elkezdett zokogva sirni.</p>
<p>A pénztárt kirabolták!</p>
<p>Az bizony ki van rabolva!</p>
<p>Futottak ki egymás hátán a szobából.</p>
<p>Rögtön bezárták a vasajtót s még azon felül le is pecsételték,
ki-ki a maga pecsétnyomó gyűrüjével.</p>
<p>Azzal futottak hárman három felé, jelentést tenni a főbirónál, a
várkomendánsnál, meg a homo-regiusnál, a ki ez alkalomra lett
kiküldve.</p>
<p>Azok egy mixta commissziót küldének ki, mely a species factit
megvizsgálja.</p>
<p>Ujból fölnyitották a pénztár-ajtót; bementek, mindent apróra
megvizsgáltak, semmi gyanús indiciumot nem találtak; erről
protokollumot csináltak, azt aláírták s a committenseiknek ad
referendum vették.</p>
<p>A felsőbb hatóságok nem tehettek egyebet, mint hogy mind a három
hivatalnokot fölfüggesztették s a rendőri vizsgálatot in optima
forma rögtön megindították.</p>
<p>Mindenki befogta a száját, nehogy valami vélemény
kiszaladjon.</p>
<p>Csak a várkommendáns szólta el magát egy kissé.</p>
<p>– De hát mit nyert azzal a tolvajsággal a rabló? Hisz az
ellopott bankjegyeknek föl van jegyezve a bécsi kanczellárián a
szeriese. A mint egyet kiad belőle a zsivány, egyszerre nyakon
csipik vele. Ne csináljunk lármát a dologból.</p>
<p>Most sül majd ki, hogy meg van-e hát az a quinænx <span class=
"pagenum"><a name="Page_257" id="Page_257">-257-</a></span>
superplus-olaj a tolvaj mécsesében, a mely felülvilágít a politzáj
lámpásán!</p>
<p>Hogy tudja kiadni az ellopott százezreket?</p>
<p>Duckmaus Húgó e naptól kezdve bajuszt eresztett.</p>
<p>Azután a haját, a mit addig kétfelé simítva viselt, a fülei
mellett vuklikba göngyölítve, most elől üstökbe csavarintá s a
vuklikat lenyirta, a hogy az igaz magyarok viselik.</p>
<p>E mellé szürke bekecset öltött, kékes bárányprémmel; sarkantyús
csizma egészíté ki a jelmezt. Még elefántcsont fogantyús spanyolnád
botot is viselt s a nyakravalóját hátul kötötte csomóra.</p>
<p>Ez mind alkalmas volt ahhoz a szerephez, a mit játszott.</p>
<p>A megsértett ártatlanságot, a fölháborodott hazafit.</p>
<p>Csak azt kellett hallani, hogy förmedvényezett ő a kávéházban,
reggel, este, délután a bécsi kormány ellen. Ráért most.</p>
<p>Nem őt függesztették föl a hivatalától: ő hagyta azt ott
önkényt. Nem akart vak eszköze lenni annak a politikának, mely az
országot tönkre teszi s azok vezetőinek. Azok milliókat rabolnak el
s még ők kiabálnak «tolvaj»-t.</p>
<p>Ez pedig nagyon tetszett annak a publikumnak, mely most a
kávéházat lakta. Üzérek, kereskedők, hitelezők, földbirtokosok,
kiknek vagyonát a devalvatio erősen megrigázta, ott tartották a
konventikulumot, (országgyülés, megyegyülés akkor nem volt).</p>
<p>A publikum előtt mind orakulum lett Duckmaus úr.</p>
<p>Még Hajdukics uram sem tudott ellenkezni, annak is ezrei úsztak
el az országos krachban.</p>
<p>A mikor pedig annak a negyedmillió bankjegynek az eltünéséről
volt szó, akkor meg épen Duckmausnak állt még feljebb.</p>
<p>– Hogy ez hogyan lehetett? Hogyan tünhetett el? Ki lophatta el?
Hát ki más, mint az a bécsi kaukler? Azok értenek hozzá. Hát nem
emlékeznek rá az urak, mikor mult őszszel itt produkálta magát az a
bécsi szemfényvesztő? <span class="pagenum"><a name="Page_258" id=
"Page_258">-258-</a></span> Letett az asztalra egy kaliczkát kanári
madarastól. Azt letakarta egy czilinder kalappal. Azzal
hókuszpókusz! egyet toppantott, fölemelte a czilindert s a kaliczka
már nem volt alatta. Aztán ott a szemünk láttára kihúzott a frakkja
zsebéből egy üveg lavort tele vizzel, abban úszkált egy arany
halacska. Azzal «hast nid gsegn» megint visszadugta a frakkja
zsebébe a lavort; egy csepp viz sem ömlött ki belőle. Akkurát így
tett velünk a bécsi ezermester. A míg mi ketten a kontrolórral
bámultuk azt az újmódi fájercajgot, azalatt «hiss-huss»
kieskamotirozta a ládából a hosszúszárnyú katufrékjába a bankó
csomagot. Így volt az! De a bécsi németen nem keresik! Hanem minket
macerálnak érte, szegény magyarokat! Bezzeg nem hiányzik abból a
pénzből, a mi én rám volt bizva, egy árva gresli sem; ott maradt
arany, ezüst, minden. Igen ám, mert azt nem lehetett
kieskamotirozni a ládából zörgés nélkül.</p>
<p>Ez volt az egyik stratagéma. A sértett hazafit és becsületes
sáfárt játszani.</p>
<hr class="tb" />
<p>Azután – Duckmaus úr volt az első, a ki ebben a városban
megkísérté a belülfűtő kályha intézményét.</p>
<p>Mindenki, a ki azt látta, elismerte annak a czélszerűségét.</p>
<p>Az ember nincs a cselédre utalva; maga befűthet a szobájába, a
mikor akar. Aztán mulatságnak is előkelő.</p>
<hr class="tb" />
<p>Mikor ez is meg volt, akkor ellátogatott Weinmüller uram
typographiájába s ott kért magának számjegyeket 1-től 9-ig,
petitből, hozzá nyomda-festéket. Azt mondta, lutrikombinációt akar
vele csinálni. Adtak neki.</p>
<hr class="tb" />
<p>Már most lehetett hozzáfogni a nagy manöverhez.</p>
<p>Mikor már éjjel elcsendesedett az utcza, a vastáblák be voltak
zárva, akkor fölhozott a kútból egy csomag bankjegyet. <span class=
"pagenum"><a name="Page_259" id="Page_259">-259-</a></span></p>
<p>Akkor aztán azoknak a seriesszámához odanyomott egy 1-es, vagy
2-ős, stb. számot, a mi által azok az alsó-ausztriai, styriai,
morva, csehországi, galiciai illetőségű bankjegyekké alakulnak
át.</p>
<p>Még akkor sem voltak a bankigazgatók olyan vicczesek, mint most,
hogy az 1000-en alul levő seriesek számai elé egy zérust
helyezzenek, mi által azoknak az ezeresbe javítását
megakadályozzák. Ma már ezt a csalást senkinek sem
rekomendálhatom.</p>
<p>A kályhában égett a tűz; ha ezen munka közben hirtelen rajta
rontanának a policzájok, a míg azok három ajtón keresztül törnek,
az egész bankjegy csomag hamúvá lehet.</p>
<p>Nem rontottak rajta. Minden becsületes politzáj alszik
éjszaka.</p>
<p>Mikor ezzel a munkával szépen elkészült, a bankjegy csomagot a
zsebébe sülyeszté, nyakába keríté a bundáját és kiment.</p>
<p>Meg volt ugyan neki keményen parancsolva, hogy a várost el ne
hagyja a várkommandónál jelentkezés nélkül; de hát azt csak nem
hiszi senki, hogy Duckmaus úr kedvéért egy faköpönyeget állítottak
az ajtaja mellé s abba egy cserepárt, a ki őt strázsálja.</p>
<p>Kitanulta azt már Hugó jó előre, hogyan lehet ebből a városból
ki is menni, vissza is jönni bele, könnyű szerrel.</p>
<p>Azt ugyan tudhatta, hogy mind a két hidfőnél utasítva lesznek a
vámosok, hogy őt föltartóztassák, ha salva guardia nélkül akarna a
hidon átmenni.</p>
<p>De hát ki járna ilyenkor a hidon? Ki vesztegetné a hat krajczárt
vámra, mikor köröskörül be van fagyva győri Duna, Vág-Duna, ott
megy át rajta a szánkó, a hol az elszalmázott út mutatja az
átjárást.</p>
<p>A Csapó-utcza végén van a «fehérló» kocsma; az a tanyája a
gyorsparasztoknak. Sok kurir jár innen a városból mindenfelé.
<span class="pagenum"><a name="Page_260" id=
"Page_260">-260-</a></span></p>
<p>Hugó még az este megrendelte a gyorsparasztot. Korán, négy
órakor készen várt rá a szán.</p>
<p>Senki sem vett róla tudomást, hogy egy szán átvitt egy bundás
embert a Dunán.</p>
<p>Hugó Esztergomba szánkázott.</p>
<p>Ott megint a Duna jegén kelt át, hid nem is volt.</p>
<p>Búzás uram vaskereskedése előtt állt meg a szánnal.</p>
<p>Az volt egyuttal a lottókollektura.</p>
<p>Ezt a hivatalt többnyire a vaskereskedőkre ruházták. Azokhoz
volt a legnagyobb bizalom.</p>
<p>A boltban Búzásné asszonyom volt jelen, a kinek úgy rémlett,
mintha ezt az urat már látta volna egyszer, csakhogy akkor nem volt
bajusza s annál fogva németül szólítá meg.</p>
<p>– Soha az öreg apám sem tudott egy szót sem németül, szólt
Duckmaus úr, kivetve a mellén az ezüstgombos bekecsét.</p>
<p>– Mi tetszik? kérem.</p>
<p>– Lutriba akarok tenni.</p>
<p>Erre a szóra kihívta a lottós mellékszobából a férjét a
kereskedőné.</p>
<p>Az meg épen nem ismert rá a minapi göthös vásárlóra ebben a
harsány hangon kiabáló kuruczban.</p>
<p>Azt látta, hogy nem esztergomi, mert külömben ismerné.</p>
<p>– Kihez legyen szerencsém?</p>
<p>Arra nem számított Hugó, hogy még azt is megkérdik a lutriba
tevőtől, hogy mi a neve? Régen így lehetett.</p>
<p>Merész dologra szánta el magát.</p>
<p>– Én vagyok Cservenics kávés Komáromból.</p>
<p>Ha történetesen látta Búzás uram Cservenics kávést valaha, akkor
kelepczébe jutott Duckmaus.</p>
<p>De szerencséjére Búzás uram papucshős volt, a ki soha kávéházba
be nem lépett. Majd adott volna neki a felesége!</p>
<p>Ellenben azért nagyon jól ismerte Cservenics uramat a
<span class="pagenum"><a name="Page_261" id=
"Page_261">-261-</a></span> lutrizó hiréből. Az ilyent szokták
közölni a lottógyüjtők egymással. Cservenics uram sok pénzt
odahordott már a császár kasszájába.</p>
<p>– Nagyon örülök rajta. De hát miért méltóztatott e végett
Esztergomba fáradni ilyen csikorgó hidegben, holott odahaza is
megrakhatta a számjait Hajdukics uramnál?</p>
<p>Ott meg annak a vaskereskedése volt egyuttal
lottókollektura.</p>
<p>Hugó rögtön készen volt a válaszával.</p>
<p>– Megmondom igazán, de ne tessék tovább adni, nem akarok belőle
pletykát csinálni. Nem rég rutul megcsalt a komám. «Ruf»-ra tettem
föl tiz forintot,<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> s ő csak tíz krajczárt írt be
a lajstromba. A számom kijött; nekem kellett volna 700 forintot
kapnom s kaptam helyette 11 forint 40 krajczárt.</p>
<p>– A biz épen annyi. Ez már czudarság.</p>
<p>– Mikor rátámadtam érte, azt mondta, hogy meg akart tréfálni s
aztán visszaadta az elsikkasztott 9 forint 90 krajczáromat.</p>
<p>– Vágtam volna a fejéhez!</p>
<p>Ezt így szépen kimagyarázva, elővette Hugó a beteendő számait.
Volt nála körülbelül ezer sor szám. A míg azokról a reskontókat
megirta Búzás uram, dél is elmúlt, az ebéd is elhült; nagy munka
volt.</p>
<p>De szép summa pénz is volt ám, a mit fizettek érte.</p>
<p>Aztán külön könyvekbe kellett bejegyezni. Ez megy a brünni, ez a
prágai, ez a linczi, ez a lembergi lottóhoz.</p>
<p>Mindegyik lottó számára külön csomóban az azon tartományban
szétosztott bankjegyek seriesével ellátottak.</p>
<p>Búzás uram, titkos utasításához hiven, mind szemügyre vette a
bankjegyeket; azok mind az ezeresekben jártak: nem az ellopottak
száma volt rajtuk.</p>
<p>El volt igazítva a föladat. <span class="pagenum"><a name=
"Page_262" id="Page_262">-262-</a></span></p>
<p>Hugó késő éjjel megint hazakerült a házához és várta nyugodtan
az eredményt.</p>
<p>Hát ha az ember ezer sorszámot berak a lutriba, tiszta
lehetetlenség, hogy egygyel azok közül ternót ne csináljon.</p>
<p>Világos.</p>
<p>Csakhogy az is mathematikailag kiszámított igazság, hogy ezzel a
methodussal a valószinűség szerint 100 forintból 36 kerül csak
vissza. A combinatio 74% nyereséget biztosít az államnak.</p>
<p>Tehát a midőn Hugó 3600 forintos ternót csinált, akkor a betétei
mehettek 10 ezer forintra.</p>
<p>Csakhogy az a berakott 10 ezer forint, az lopott pénz volt; a
visszakerült 3600 forint pedig már igaz keresmény lett.</p>
<p>Az első nyeremény után, melyet az ordinancz kisérete mellett
személyesen vett föl Brünnben Hugó, többé nem is volt szüksége az
eddigi teketóriákra.</p>
<p>Nyert a lutrin – köztudomásra, azt megint berakhatta a lutriba,
országvilág tudtával.</p>
<p>Most már egyenesen a postával küldhette a kikorrigált bankókat
és sorszámokat a tartományok lottóhivatalaihoz.</p>
<p>Minden hivatalnál csinált majd itt, majd amott egy nyereményt;
néha nagyot is.</p>
<p>Kezdett már a neve czelebritássá válni. Féltek tőle, ördöge
van!</p>
<p>Pedig tulajdonképen ordót kellene neki adni, a mért a kormánynak
az ellopott pénzét két harmadrészben visszaszolgáltatja s egy
harmadrészben konvertálja becsületesen szerzett pénzzé.</p>
<p>Egész az esztendő végéig sikerült neki ez a konvertálás. Volt
már valami 30,000 forint szerzeménye, a mi be volt irva a postai
főkönyvben, köztudomásra. Az egész városban beszéltek róla, hogy
Duckmaus ennyi meg annyi ternót sepert be. <span class=
"pagenum"><a name="Page_263" id="Page_263">-263-</a></span></p>
<p>Aztán az is közbeszéd tárgya volt, hogy minden ezen
szerencsejátékban Hugónak a mutyistája Bábika kisasszony. Ő álmodja
neki azokat a nyerő számokat.</p>
<p>Hejh, milyen jó partie lett egyszerre a Cservenics Bábika.</p>
<p>Egy hölgy, a ki értékes álmokat lát.</p>
<p>A titokteljes tudomány ezeket úgy hívja, hogy «oneidokriták»,
ilyen volt Childera felesége, a ki a nászéjen megálmodta uralkodó
családja egész történetét; így Calpurnia, Cæsar felesége, a ki
megálmodja férje meggyilkoltatását. Ilyen volt Gonzaga Anna, a ki
álomlátásában megtér a bűnös életről kegyességre (66 éves korában!)
Száz, meg száz esetet jegyeztek föl a krónikák csodaálmokról, a
mikben eldugott, elfelejtett kincseket fedeznek föl az
állomszellemek választottaiknak.</p>
<p>Az pedig épen csodálatos adomány, mikor valakinek olyan látnoki
tehetsége van, hogy lutriba tehető számokra vezet rá.</p>
<p>Csakhogy ehez még szükséges egy második ember, a ki meg ezeket
az álmokat a megfelelő számokra igazítja rá. Az első az
oneidokrita, a második az oneidománta.</p>
<p>Hát ilyen egymást kiegészítő pár volt Bábika és Hugó.</p>
<p>Példának okáért:</p>
<p>Bábika azt álmodta, hogy látott egy tyukot, mely kilencz kis
csibét vezetett; odarohant egy kutya s elkapott egyet a csibék
közül. Akkor az álmodó hölgy odarohant, elvette a kutya szájából a
kis csibét és akkor a saját szájából etette azt rizskásával.</p>
<p>Hát ebből az álomból ezt a számsorozatot tudta összeállítani
Hugó:</p>
<p>A tyuk köztudomásulag = 24, a kutya = 13; a csirkék száma 9, a
megszabadító hölgy (fehér ruhában) 87; a száj jelent 32-őt.
(Minthogy Bábika vallomása szerint épen annyi foga van.)</p>
<p>A prágai lutrin ki is jöttek a számok, csupán csak a 32 helyett
31. Ez annak a bünhödése volt, hogy Bábika el <span class=
"pagenum"><a name="Page_264" id="Page_264">-264-</a></span> akarta
titkolni, hogy egy fogát már kihúzták. Külömben quinternót
csináltak volna.</p>
<p>Az egész városban hire volt ennek a csodának.</p>
<p>A Bábikát és a Hugót maga a sors is egymás számára rendelte.</p>
<p>Nem is csináltak titkot a viszonyukból.</p>
<p>Hugó csak azt akarta megvárni, hogy a pénztárnoki számadásait
megvizsgálják és helybenhagyva a fölmentést megadják. Attól kezdve
félév elmultával a házára betáblázott biztosítékát is visszaadják.
A mint ez bekövetkezett, első dolga az volt, hogy a házát átiratta
a menyasszonya: Cservenics Borbála leányasszony nevére.</p>
<p>Nagy szeretet jele volt; de egyuttal nagy óvatosságnak az
előjele.</p>
<p>A menyegző napját a jövő új év második napjára tüzték ki. –
Nevezetes nap volt. Évfordulója a negyedmillió eltünésének.</p>
<p>Azontúl már nem is kell folytatnia ezt az őrült lutrijátékot.
Vagyonos ember hirébe jutva, direkte is forgalomba hozhatja a
kiigazított bankjegyeket.</p>
<p>Elmondhatja aztán mindenkinek komoly képpel, hogy vége az
abrakadabrának. – A kabalához ártatlan leányzó tiszta keze a
főfeltétel. Mihelyt férjhez ment a «médium», vége a tündér-erőnek.
Senki sem fogja megczáfolni; daczára annak a furcsa népdalnak.</p>
<p class="center">*</p>
<p>Duckmaus úr tudta azt jól, hogy ő neki minden léptére vigyáznak.
A gyanuból ki nem eresztik. A szerint intézte a dolgát.</p>
<p>Minden nap elment a templomba, végig hallgatta a misét. Kijövet
a perselybe ereszté a két garasost s a koldusoknak krajczárt
osztott. Az volt a különös benne, hogy lutheránus volt.</p>
<p>Csakhogy a lutheránus templom félreesik, ott kevesen
<span class="pagenum"><a name="Page_265" id=
"Page_265">-265-</a></span> látják; de a Szent András temploma
piaczra nyilik, oda sokan járnak, a kik elbeszélik a városban, hogy
ma is ott látták a Duckmaust, arczát két kezével eltakarva,
kegyesen imádkozni.</p>
<p>De hát tudta okát adni a csendes apostasiának, mikor néha
elővették érte a nostrasok. A Bábika pápista s az is minden reggel
elmegy misét hallgatni, őt kiséri oda. Ez elfogadható, ámbár nem
fölmentő védekezés. Hiszen azért megfizette a maga eklézsiájánál a
papbért s minden vasárnap elküldte a perselybe a helypénzt.</p>
<p>A plébános többször megszólította már, hogy mért nem tér át?
Eleinte csak tréfás példálózással:</p>
<p>– Ugyan, ugyan, édes Duckmaus úr, mikor dobja el már azt a
sárgarépát a dohányzacskójából?</p>
<p>(Tudniillik, hogy a régi magyarok, a kik még szerettek tréfálni
egymással, azzal évődtek, hogy minden lutheránus sárgarépát tart a
dohányzacskójában.)</p>
<p>Majd megint komolyan fogta:</p>
<p>– Uram, uram, Duckmaus uram, félig megtérni rosszabb az egész
hitetlenségnél; idegen oltár küszöbét nem szabad koptatni a
térdünkkel. Miért jár az úr a mi templomunkba, ha nem azért, hogy
tetszik a mi vallásunk?</p>
<p>– Nagyon tetszik, minden tetszik benne; csak egy dolog áll
előttem, a mit nem tudok még bevenni; talán később.</p>
<p>Az az egy dolog volt a gyónás.</p>
<p>Nem! Az ő titkát még a papnak sem szabad megtudni!</p>
<p>– Pedig sok bűne lehet az urnak, mert sokat imádkozik. És azokra
a pap adhat absolutiót.</p>
<p>Hiszen azt várta ő: az absolutiót.</p>
<p>De nem a paptól ám.</p>
<p>Egyszer aztán azt is megkapta.</p>
<p>A helytartó tanácstól lejött a határozat, mely Duckmaus Hugó
pénztárnoki számadásait helybenhagyva, őt a vizsgálat alól is
fölmenti s a rehabilitatio teljességeül elébbeni <span class=
"pagenum"><a name="Page_266" id="Page_266">-266-</a></span>
hivatalába visszahelyezi. Ideiglenesen egy kanczellista töltötte be
a hivatalt.</p>
<p>Mikor ezt a decretumot fölolvasták – plena sessione – Duchmaus
Hugó előtt, sűrű könnyeket hullatott. Ahoz is tudott.</p>
<p>És azután zokogó hangon mondott köszönetet a magas
igazságszolgáltatásért. A pénztárnoki hivatalt azonban elutasítá
magától. «Uram ne vigy minket a kisértetbe!» Csak töltse be azt ama
fiatal ember, a ki már tíz hónapon keresztül benne ült. Ő neki
pedig, ha grácziát akar iránta tanusitani a nemes magistratus,
engedje át ama kanczellistának a helyét; ő ebben is hűségesen fogja
szolgálni a várost. S megtétette magát kanczellistának kétszáz
forint évi fizetéssel.</p>
<p>Ezzel még jobban elámitotta a közönséget.</p>
<p>Szegény ember, a ki becsülettel keresi a kenyerét!</p>
<p>De hát miért nem fogadta el a régi hivatalát?</p>
<p>Azért, mert mint perceptornak morális lehetetlenség lett volna
folytatni ezt a szerencséltetett lutrijátszást.</p>
<p>A kut mélyében pedig még kincsek voltak, melyek kiaknázásra
vártak.</p>
<p>Azután meg a házát csak úgy irathatta át a jegyese nevére, ha a
pénztártól megszabadult; ámbár most már készpénzben is letehette
volna a cautiót.</p>
<p class="center">*</p>
<p>Mikor kijött a városház kapuján, két rabbal találkozott a
piaczon, a kik egy vizes lajtot húztak két kerekű kólén, nehéz
vaskarikákból vert láncz volt a lábukon, közepén szíjjal
fölakasztva a derekukra, hogy bokájukat ki ne vágja a bilincs.</p>
<p>Hugó mind a két rabnak adott egy ezüst tizest.</p>
<p>Aztán mikor hazament a szobájába, levágta magát a karszékbe,
szemben az apja arczképével s elkezdett hahotával kaczagni:
<span class="pagenum"><a name="Page_267" id=
"Page_267">-267-</a></span></p>
<p>– Látod, táti! Nem én söpröm az utczát, vassal a lábamon!</p>
<p>A fölmentést azért adták meg Hugónak, hogy most még jobban
vigyázzanak minden lépésére. Titkos policzáj volt a sarkában
untalan. – Ha fölhasználja a szabadságát, hogy most már mehet a
városból, a hová akar s szökni fog külföldre, a határon elfogják,
bizonyosan a rablott pénzt is nála találják.</p>
<p>De neki megint több volt egy quincunxszal!</p>
<p>Szép csendesen helyén maradt; délelőtt följárt a kanczelláriába
aktákat másolni, anekdótázni, pipálni; délután meg a
Cservenicsékhez, megkérdezni a menyasszonyától, hogy mit álmodott?
A Bábika, a mióta Hugó eljegyezte, nem járt többé kávét főzni
németnek, magyarnak; csak úgy busult magában, ama belső
szobában.</p>
<p>Búsult, búsult. Valami nyomta a lelkét.</p>
<p>– Hagyjuk abba már ezt az istenkísértést, Hugó, mondá a
vőlegényének. Eleget nyertünk már, hogy megélhessünk belőle. Nekem
mindig égeti a kezemet a pénz, a mit maga nekem ide hord. Nem is
csak a kezemet. Az éjjel olyan rossz álmaim voltak.</p>
<p>– A lakodalmunk után fölhagyunk vele. De most még egy
aranylánczra valót akarok elcsikarni a némettől. Csak magának egy
menyasszonyi aranylánczra valót. De még ezt kihuzom belőlük.</p>
<p>Azzal elmondatta Bábikával az álmát.</p>
<p>– Majd megkeresem otthon a fekete könyvben, mit jelent?</p>
<p>Mert arról könyvek vannak irva, hogy az álomalakok minő
eseményeket jósolnak az ébrenlétben s minő számokat képviselnek az
abrakabdarában; a legrégibb könyv a «Voile d’ Isis».<a name=
"FNanchor_4" id="FNanchor_4"></a><a href="#Footnote_4" class=
"fnanchor">4)</a> Ez lehetett Hugó birtokában. Vagy talán nem is
volt neki. – Álmoskönyv azonban minden művelt háznál volt.
<span class="pagenum"><a name="Page_268" id=
"Page_268">-268-</a></span></p>
<p>– Jaj csak ne jönnének ki a számjaink; én úgy félek a mi
szerencsénktől. Én imádkozni fogok érte, hogy ne csináljunk több
ternót.</p>
<p>– Igazán imádkozni fog?</p>
<p>– S azt meghallgatja a boldogságos szüz.</p>
<p>– Hiszem és vallom. No hát legyen a maga imádsága szerint. Hanem
azért a maga álmának a számait még is beteszem a brünni
lutriba.</p>
<p>Két hét mulva volt a huzás.</p>
<p>Mikor a posta meghozta a brünni hirlapot, mely Bábikának is
járt, meg Hugónak is, az nap Hugó csak estefelé látogatott el
Cservenicsékhez.</p>
<p>Bábika igen nagy örömmel fogadta jegyesét.</p>
<p>– Hála legyen a boldogságos szüznek! meghallgatta imádságomat: a
brünni lotterián nincsen semmi ternó.</p>
<p>S diadalmasan mutatott a kihuzott számok sorozatára; mind vékony
számjegygyel voltak: nem volt köztük a három vastag betüs.</p>
<p>Hugó csak mosolygott.</p>
<p>– Azért én még is csak megnyertem a szerencse kegyéből a
menyasszonyi aranylánczra valót; már meg is rendeltem a bécsi
juvelirnál. Hétszáz forint az ára; aranyban fizetem.</p>
<p>– Hogy lehet az?</p>
<p>– Hát úgy lehet, hogy én nem akartam ellenkezésbe jönni sem a
maga szive óhajtásával, sem a mi asszonyunk, szüz Mária erős
hatalmával, azért hát nem tettem terno seccora a mi számainkat;
hanem betettem mind az ötöt «extrátóra» tíz forinttal egyenkint.
Tessék megnézni. Itt az öt darab reskontó az egyes számokról. Mind
az öt szám kijött extrátóra.</p>
<p>Bábika fölugrott a kötő asztalkájától s futni akart a
szobából.</p>
<p>Mikor Hugó utját állta, keresztet vetett magára.</p>
<p>– Jézus Mária oltalmazz! Hugó! Maga nincs Istennel! Én reszketek
magától. Magát az ördögök segitik. Ez <span class=
"pagenum"><a name="Page_269" id="Page_269">-269-</a></span> nem
megy Isten hirével! Mondja meg mi a titka ennek a maga
boszorkányságának?</p>
<p>Hugó nevetett a leány elszörnyedésén.</p>
<p>– Ha megmondanám, nagyot nevetne rajta. Látná, hogy nincs benne
semmi boszorkányság. De hát nem mondom meg.</p>
<p>– De ha én nagyon kérem.</p>
<p>– Majd egyszer, ha mindenen átestünk. Maga csak imádkozzék
ellenem, hogy ne nyerjek többet. Tudja: az imádság szavai között
hézagok vannak s azokon az én szerencsém átbukik.</p>
<hr class="tb" />
<p>Hát persze, hogy nem volt semmi ördögség ebben a
nyereményben.</p>
<p>Hugó mind a kilenczven számot megrakta a brünni lotteriára
tizenöt külömböző lottokollekturán extrátóra tízforintjával;
egy-egy kollekturára jutott hat szám. Ötöt kihuztak a
kilenczvenből: öt külön kollekturán kifizettek az egyes extrátókért
140 forintot, összesen hét százat, ő a 90 számra betett 900-at. Ezt
a pénzmüveletet akárki utána csinálhatja, – a kinek van sok lopott
bankója, a mitől meg akar szabadulni.</p>
<p>De még Hajdukics uram sem hordta ám a degesz bőrerszényt többé
sétabot helyett; akó kávéban sem mosogatta a penészes tallérokat,
nem is kártyázott preferánczot a gazdag czimborákkal. – Hol vannak
azok már? Ki megszökött, ki a Dunába ölte magát.</p>
<p>Olyan világ volt az űzérekre, mint mikor a tekegolyó eltrafálja
a bakonbirót s arra egyik kuglibáb a másikat veri le a lábáról,
mind a kilencz egymásra fekszik.</p>
<p>«Én fizetnék neked, ha ő fizetne nekem; ő fizetne nekem, ha te
fizetnél neki.» Ez a boszorkány háromszög, a miből az ördög sem
tudja kihuzni a lábát.</p>
<p>A tavalyi rengeteg gabonaárak egyszerre egy tizedrészre
zsugorodtak össze; koldus volt a hitelező is, meg az adós is. A ki
az adóslevelét mutogatta, szépen kinevették vele. <span class=
"pagenum"><a name="Page_270" id="Page_270">-270-</a></span></p>
<p>Most már hozzálátott Hajdukics uram az igazi üzletéhez, a
vaskereskedéshez. Őtet is szorongatták a meczenzéfiek, meg a
toroczkóiak. A meczenzéfiek gyártották az ásót, kapát, kaszát, a
toroczkóiak a nyers vasrudat, meg az ekevasat. Itt voltak a magyar
vasgyárosok, a kik hiteleztek. A styriaiak nem adtak vasat, csak
ezüstért; mivelhogy innen az alföldről nagyon sok hamis bankót
liferáltak nekik; «ez» volt akkor a legvirágzóbb industria.</p>
<p>Neki ellenben tartozott a fél vármegye, de még a szomszéd Győr
és Esztergom is elhordott vas árával. Az nála egy főkönyvben
pontosan föl volt jegyezve. Ha azt mind be tudná hajtani, még
rendbeszedhetné a dolgát.</p>
<p>Annyi filozofiája volt Hajdukovics uramnak, hogy fizetésre
intőleveleket irni magyar embernek tiszta fidibuszcsinálás.
Praktikus oldalán vette a dolgot. Szombaton délután, a mikor a
lottókollektura bezáratott, nyakába kerité a bundáját, felült a
szánkóra, éjszaka megérkezett hol Tatába, hol Győrbe, hol
Esztergomba s aztán sorba járta, a hol tartoztak neki a vas árával;
a közbeeső falvakba is kitért. Zsákszámra hozta haza a lencsét,
babot, a mit pénz helyett kapott a falusi uraktól.</p>
<p>Egyszer beállított Esztergomba Búzás uramhoz.</p>
<p>– Emlékszik rá Búzás uram, úgy-e, azokra a gyönge harmincz
forintokra?</p>
<p>– Hogyne emlékezném? A likas vasrudakért, a miket az a német
megrendelt nálam, párját tíz forintért; én meg nagy uramnál öt
forintért kaptam; felét meg is küldtem. Székre való pántok
voltak.</p>
<p>S leirta Hajdukics uram előtt a megrendelőt.</p>
<p>– Hisz ez a mi volt perczeptorunk: a Duckmaus.</p>
<p>– A bizony meglehet.</p>
<p>– De hát miért vette ez tíz forintért a pántokat Esztergomban,
mikor ugyanazokat megkaphatta én nálam öt forintért?</p>
<p>– Nem tudom én; mert csak németül beszélt, azt is olyan
lepcsesen, hogy a feleségem azt mondta rá, hogy <span class=
"pagenum"><a name="Page_271" id="Page_271">-271-</a></span>
«hájliger ivásznid.» Nekem meghozta egy hét mulva a százhusz forint
másik felét is, tetszik tudni, rézfélforintosokban. De nagy bolond
voltam, hogy akkor mingyárt el nem küldtem nagy uramnak belőle a
maga harmincz forintját. De hát, tetszik tudni, magyar ember
szereti, ha még egy nap egy szobában hálhat a pénzével; aztán meg
akkor zajlott a Duna, veszedelmes volt átkelni rajta. Mire aztán
beállt a jég, akkorra beütött az istennyila: a devalvatió. A
rézfélforintosból lett hat krajczár; most is itt van az egész a
fiókomban egy rakáson, a magam hatvan forintja, meg a nagy uram
harmincz forintja is. Az egész kilenczven forint kitesz most
tizennyolczat. Az egészet odaadom nagy jó uramnak csüstül a
tartozásban, aztán legyünk kvittek.</p>
<p>– Isten neki, faköröszt! mondá Hajdukics uram, elfogadva veszett
fejsze nyelében a devalvált rézfélforintosokat.</p>
<p>E közben Búzásné asszonyom is belekeveredett a diskurzusba,
megkinálva Hajdukics uramat egy kupicza szilvoriummal.</p>
<p>– De még más izben is járt nálunk ugyanaz az uri ember.
Ráismertem én! Ez az én két szemem. Pedig akkor már magyar volt.
Ezüst gombos bekecse volt. Aztán csak magyarul beszélt, azt is nem
komáromiasan, hanem győriesen. Tetszik tudni: a komáromiak úgy
mondják, szép lassan, hogy «túró, fúró, lú» a győriek meg sebesen:
«turo, furo, lu.»</p>
<p>Hajdukics uram elképedésében a nádpálczájával ütötte a pudlit
(áruasztalt).</p>
<p>– Ez is ugyan az. Csakhogy kifordított bőrében. A mostani
Duckmaus Hugó. Hát akkor mi dolga volt itt?</p>
<p>– Lutriba tett. Meg is kérdeztem tőle, hogy miért nem teszi
otthon Komáromban a számait; mert nekem azt mondta, hogy ő
Cservenics kávés.</p>
<p>– A csiszlik! Még hamis nevet is vett fel! Becsületes, nemes
ember nevét. <span class="pagenum"><a name="Page_272" id=
"Page_272">-272-</a></span></p>
<p>– Aztán nekem azt mondta, hogy nagy jó uram egyszer megcsalta a
betevésnél, forintok helyett krajczárokat írt be neki.</p>
<p>– Hazudott a csalafinta! Nálam soha sem tett a lutriba. No
megállj pernahajder! kerülj csak a szemem elé!</p>
<p>– Akkor jött ki az a 3600 forintos ternó a brünni lutrin. De az
az úr berakott ám ezer sorra tizezer forintot.</p>
<p>– Akkor az lopott pénz. Megnézte az úr a bankók serieseit? nem a
200 meg a 300 számból valók voltak?</p>
<p>– Mind egyenkint megnéztem, valamennyi ezres series volt;
külömböző számokból.</p>
<p>– Köszönöm, mondá Hajdukics uram s menni készült.</p>
<p>– Hát ezt a pénzt nem dugja zsebre, nagy uram?</p>
<p>– Köszönöm. Többet ér nekem annál, a mit most hallottam Búzásné
asszonytól. Neki ajándékozom érte.</p>
<p>Aztán még egy kupicza pálinkát megivott és búcsút vett.</p>
<hr class="tb" />
<p>A mint hazaért, egyenesen a Weinmüller uram könyvnyomtató
intézete elé hajtatott. Otthon találta az urat.</p>
<p>– Ugyan, édes tipografikus úr, nem kaphatnék én kilencz
számjegyet, olyan nagyságból, a milyent Duckmaus Hugó barátomnak
tetszett adni: ugyanarra az alkalomra.</p>
<p>– Dehogy nem. Szivesen. Azok petitből voltak. Van még kisebb is,
azt úgy hijják, hogy nonparely.</p>
<p>– Jó lesz, csak a petitből.</p>
<p>Még egy kis nyomdafestéket is adtak neki hozzá.</p>
<p>Hajdukovics uram dörmögé magában: «tüz, tüz…»</p>
<p>Tudniillik van egy társasjáték, a miben az eldugott tárgyat kell
megtalálni valakinek; ha közeledik a rejtekhez, azt kiáltják: «tűz,
tüz!» Ha rátalált, akkor ő kiáltja: «strinksz!»</p>
<p>Nem sokára «strinksz» lesz!</p>
<p class="center">*</p>
<p><span class="pagenum"><a name="Page_273" id=
"Page_273">-273-</a></span></p>
<p>A tipografiától gyalog ballagott Hajdukics uram hazafelé. Az
utja a Cservenics kávéház előtt vitt el. Betért egy pohár puncsra.
Átfázott az utban; deczember vége felé volt az idő.</p>
<p>A söntésben csak a Nánikát találta. Annak is meg volt dagadva a
képe, fájt a foga.</p>
<p>– Hát a Bábika kisasszony? kérdé tőle.</p>
<p>– A szobában van.</p>
<p>– A Duckmaus is?</p>
<p>– Az is.</p>
<p>– No majd nem soká lesz már ott.</p>
<p>– Nem ám. Négy nap mulva lesz az esküvőjük.</p>
<p>(A prikulics! mormogá magában Hajdukics uram. Magának szánta ő
azt a szép leányt. Jobban is illett volna ő hozzá. Aztán ő neki
szüksége is volt reá, tudott volna neki dolgot teremteni. Özvegy
ember volt; két vásott rossz kölyke odahaza. Azoknál ugyan elkelt
volna egy derék mostoha anya, a ki megregulázza őket. Iskolába
járnak a kupczihérek; mert hát nemes ember nem adhatja a fiát
lakatos inasnak; de nem ragad rájuk semmi jó tudomány. Ellenben
minden rosszat megtanulnak a többi gézengúztól!)</p>
<p>Most is miben találja őket? Egész asztalosműhelyt csináltak a
boltból; tele forgácscsal a palló. A pudlin meg sorba rakva holmi
kurta léczek; azokon dolgozik a Gerő, meg a Mikucz késsel, meg
furóval.</p>
<p>– Hát ti mit fúrtok, faragtok itten akasztófa czifrázói?</p>
<p>A két suhancz nem is ijedt meg nagyon a haragosan betoppanó
apától.</p>
<p>A Gerő megfelelt merészen:</p>
<p>– Hát ebből lesz a «három királyok csillaga.»</p>
<p>(Azt minden keresztyén ember jól tudja, hogy ez a három király
«Menyhért, Gáspár, Boldizsár», a kik ugyanegy nap ülik meg a nevük
ünnepét, ugymint január hatodikán; ezek voltak azon szentirásbeli
három keleti királyok, a kiket egy fénylő csillag odavezérelt ahhoz
a <span class="pagenum"><a name="Page_274" id=
"Page_274">-274-</a></span> jászolhoz, a melyben a Jézuska első
álmát aludta s hozának neki aranyat, tömjént és mirhát.)</p>
<p>A gyerekek aztán megmagyarázták az apjuknak, hogy ők majd ezzel
a három királyok csillagával sorra járják az uri házakat;
aranypapirosból koronákat már ragasztottak maguknak, a zsolozsmákat
is betanulták, sok-sok krajczárt fognak kapni.</p>
<p>– Oh ti elvetemedett ficzkók! dörmögé Hajdukics uram. Hát ti
kápsálni akartok menni házról-házra, mint a mendikások! Majd adok
én a ti hátatoknak három királyok csillagát!</p>
<p>– De nézze csak apuska, milyen ügyes dolog lesz ez! Ezt a
huszonnégy léczet összerakjuk keresztbe, a srófokat a lyukakba
toljuk, az egyik végére ráakasztunk egy lámpást: ez lesz a csillag;
akkor a másik végén a két léczet összehuzzuk s akkor, nézd, hogy
felszalad a csillag egyszerre a padlásig.</p>
<p>Hajdukics uramnak kiesett a kezéből a pálcza, a mivel a
magzatjait el akarta lazsnakolni. Sőt ellenben ölébe kapta a fiát s
összecsókolta az orczáját.</p>
<p>– Aranyos, gyémántos kölykem! Hiszen te találtad ki, a mit száz
okos ember föl nem ért ököllel! Nesztek két garas, vegyetek
magatoknak hajlige striczlit rajta. Most pedig én megyek el magam a
három királyok csillagával kápsálni.</p>
<p>– De nem tudod a hozzávaló verset.</p>
<p>– Én tudom csak annak a versét!</p>
<p>A hó szakadt, a szél fútt; az embernek ugyancsak fogni kellett
két kezével a paraplé nyelét, hogy ki ne csavarja a kezéből.</p>
<p>A lámpásos gyerek, a ki hat lépésnyire járt Hugó előtt,
elcsuszott a hóban, összetörte a lámpást, az is kialudt. Most már
botorkálhatott hazáig a sötétben és hófuvásban. De hát nem meszsze
van már odáig: a városháza szegletét elhagyta. Kisérőre sincs már
szükség. Hisz itt jár a puskás strázsa. <span class=
"pagenum"><a name="Page_275" id="Page_275">-275-</a></span></p>
<p>Mikor «oda» ér, arra a bizonyos helyre, egy perczre fölpillant
az ablakhoz. «Itt volt az; itt! Ugyan szoros volt! Kivált
mikor:…»</p>
<div class="poem">
<div class="stanza"><span class="i0">«… Lagon, lagon, a
parlagon,<br /></span> <span class="i0">Hej, pile, pile,
pile<br /></span> <span class="i0">Pile, pile
pongó.»<br /></span></div>
</div>
<p>Az ördögök szabadultak el ma?</p>
<p>Szembe jött rája a danoló.</p>
<p>Sietett, hogy hamarább az utczaajtóhoz érjen, mint a szemközt
jövő. Aztán épen összeütközött vele, a mikor már kezében volt a
nagy kapukulcs.</p>
<p>Hajdukics uram jó kedvében volt.</p>
<p>– Ej bizony meg sem látnád ettül a nagy ámbrélátul a régi jó
pajtásodat; mondá, neki dülve, pikós ember módjára.</p>
<p>Hugó egy perczig azon gondolkodott, hogy ne csapja-e ő agyon
azzal a nehéz kapukulcscsal ezt az ő kedves pajtását? Magára nézve
aligha jót nem tett volna vele.</p>
<p>– A Bábikától jösz ugy-e? A szép Bábikától? «Bábika csak úgy
busul; csak úgy busul magában, ama belső szobában.» No nem soká
busul már. Vizkeresztkor lesz a lakodalom. De már pajtás, előbb a
borkereszt. Nekem ma csinálsz egy jó krampampulit, a milyent te
szoktál csinálni; ma megiszszuk a legénységednek a torát. Hát csak
frissen be a házba! Kutyának való idő ez itt kinn.</p>
<p>Az külömben is minden magyar szokással ellenkeznék, hogy valaki
egy kinálkozó vendéget el ne fogadjon; de meg Hugónál a
vendégszeretet mindennapos divat is volt. A mióta olyan hire
futamodott a sok ternócsinálásának, úgy illett, hogy traktáljon.
Tette is. A gyanusított, a vizsgálat alá vetett, a félig
megbélyegezett alaknak kedves tünemény volt minden régi ismerős, a
ki vállalkozott a «kését az abroszához fenni.»</p>
<p>A hajdani vetélytársnak a gratuláczióját pedig épen nem
<span class="pagenum"><a name="Page_276" id=
"Page_276">-276-</a></span> lehetett elutasítani; a megbukott
szerető pohárköszöntését a szerencsés vőlegénynek!</p>
<p>Bevitte magával a házába.</p>
<p>Konyha, szoba mind zárva volt; azokat elébb föl kellett
nyitogatni; azután azzal a zsebben hordott bécsi tüzcsinálóval
meggyujtani a gyertyát.</p>
<p>«Szerencsés jó estét kivánok!»</p>
<p>Hajdukics uram nem járt esernyővel; ő neki volt jó kurta, térdig
érő rácz subiczája, arról lerázta a havat már ott kinn a
folyosón.</p>
<p>– Nem veted le azt a kaczamajkát? invitálá Hugó.</p>
<p>– Majd később. Még most olyan hideg van a szobádban, mint a
farkasordítóban. Az is bolond volt, a ki a belülfütő kályhát
kitalálta. Ha az ember elmegy hazulról, bezárja a szobáját, a
cseléd nem füthet be; ilyenkor aztán, mikor haza jön, hogy a lelke
is fázik belül, maga csinálhat tüzet magának. Németnek való ez, a
ki megszámlálja, hogy hány darab fát tesz a tüzre.</p>
<p>Azzal bizony Hugónak személyesen kellett foglalkozni.</p>
<p>– Az az egy jó van benne, szólt a nevetését döczögtetve a görög,
hogy ha az ember bankót talál csinálni, a mig rátörhetnék az ajtót,
beledobhatja a kemenczébe.</p>
<p>Hugó róka-módra nézett föl a kályha mellől a czimborára. Lőni
akar ez? Nem! Nincs fölhuzva a puskája.</p>
<p>Hajdukics az alatt, mig a kályha befülik, letelepedett a
karszékbe s elkezdte észrevétlenül a székpántok srófjait
csavargatni. Észrevette, hogy ezek nagyon vigan járnak.</p>
<p>Hugó aztán hozzá látott a krampampuli csinálásához. Nem is
várták, mig ellángol.</p>
<p>Összeütötték a czinpoharakat. Ezt nem lehet üvegklázliból inni.
– Hajdukics vigan dalolt hozzá.</p>
<div class="poem">
<div class="stanza"><span class="i0">«Valahányszor az
oláh<br /></span> <span class="i0">Mondja: Szinetátye!<br /></span>
<span class="i0">Mindannyiszor: binye Zeu<br /></span> <span class=
"i0">Binye, binye, binye Zeu.<br /></span> <span class=
"i0">Zsupánye fertátye.»<br /></span></div>
</div>
<p><span class="pagenum"><a name="Page_277" id=
"Page_277">-277-</a></span></p>
<p>Hugónak együtt kellett vele danolni.</p>
<p>– No már most a szép menyasszonyért! Éljen a szép Bábika. Vivát!
Zsivila! Szetreászka!</p>
<p>A kék láng lobogott kettőjük között, az öblös czintálban. Olyan
volt a két férfi arcza, mintha éjféli kisértetek pokulálnának a
czinteremben.</p>
<p>– Hát kedves czimborám, fohászkodék neki a görög. Látod, én is
megemlékeztem rólad s én is hoztam neked ajándékot a
lakodalmadra.</p>
<p>Azzal elhuzta a subiczája alól azt a bizonyos csillagtoló
szerszámot.</p>
<p>– Nézd csak: egy «három királyok» csillaga.</p>
<p>S azzal kitolta a gépet, hogy annak a vége a stukkaturig
szaladt.</p>
<p>Hugónak ijedtében nyitva maradt a szája; a szemei
elmeredtek.</p>
<p>– Látod pajtás, ilyen «három királyok» csillagát készítettél te
vasból, ezeknek a székeknek a pántjaiból, a miket Esztergomban
vettél, holott nálam feleárán kaphattad volna; azután ezen a
vaslajtorján mentél föl a városház pénztárának az ablakáig; ott
ezzel a te csutorafejeddel keresztül préselted magadat a rácson,
odabenn aztán a fölakasztott kulcsokkal fölnyitottad a vasládát s
kivetted belőle az egész bankócsomót.</p>
<p>Hugó nevetésre kényszeríté az arczát, a mi annak a szesz
kék-zöld világánál tökéletes elkárhozott kifejezést adott.</p>
<p>– Beszélj, beszélj! Te nagy bolond!</p>
<p>– De most már arra is emlékezem, hogy a mint én azon éjjel a
csárdából jöttem vissza, egy perczre kivilágítottnak láttam a
pénztár ablakát.</p>
<p>– A te fejed volt akkor kivilágítva.</p>
<p>– Jól van, jól. A sok bankó hát a kezedben volt már. Senki sem
érte föl ököllel, hogyan lophattad el? De most nagyobb kérdés volt
az rád nézve, hogy mi módon tudsz azokon túl adni? Mert hogy az ide
küldött bankók mind <span class="pagenum"><a name="Page_278" id=
"Page_278">-278-</a></span> a 200-as és 300-as seriessel voltak
jegyezve s azt tudatták minden pénztárral. Ejh, hogy becsülöm az
eszedet, hogy ennek is kitaláltad a módját. Nézd csak. Elmentél
Weinmüller uramhoz, kértél tőle kilencz darab számjegyet, petitből
ugy-e? Ilyent, mint itt van a lajbli zsebemben. Ezekkel
kikorrigáltad a lopott bankókat ezeres seriesüvé! Dicsérem az
eszedet Hugó! Ez valóságos Columbus tojása.</p>
<p>Hugó arczán végig vonaglott a halálos rémület; alig birta
eszméletét megtartani.</p>
<p>– De hát az még nem volt elég, hogy ennyi pénz legyen táskádban,
azért, hogy rajta ülj. Azért még is, ha egyszer elkezdesz a pénzzel
dobálózni magad körül, nyakon fognak, megkérdezik: honnan vetted?
Az előtt szegény zsugori voltál, hogy lett belőled gazdag préda?
Hát erre most mit gondoltál ki? A lopott pénzt beraktad tizezer
forintjával a lutriba s úgy nyertél nyilvánságosan minden tizből
hármat, négyet vissza, a mit nem is kellett titkolnod. De az első
betevést Esztergomban adtad föl, Búzás uramnál, hogy itt, a mi
városunkban ne tudjon róla senki. Igy csináltad azokat a csodálatos
ternókat. A német is jól járt vele, mert két harmadát visszakapta
az ellopott pénzének; te is jól jártál, mert a harmadikból
becsületes keresmény lett. – No, nem iszunk még egy pohárral ebből
a pokolitalból? Igyál pajtás! Hiszen reszketsz!</p>
<p>– Nem reszketek.</p>
<p>– Dehogy nem. Hallom. A fogad is összevaczog.</p>
<p>– Részeg vagy!</p>
<p>– Dehogy vagyok. Nagyon is tudós vagyok. Azt is tudom, hogy
abból a lopott pénzből még nagyon sok megvan. És várja a boldog
föltámadást. Hát már most ide hallgass. Mit gondolsz, mért jöttem
én most ide te hozzád?</p>
<p>– Nem tudom.</p>
<p>– Majd mingyárt megtudod. Hát hogy ha én most egy raffinirozott
imposztor volnék, akkor azt mondanám neked: jól van pajtás, oszszuk
kétfelé azt a pénzt, a mi még <span class="pagenum"><a name=
"Page_279" id="Page_279">-279-</a></span> nálad dugaszban van; most
már én is tudom, hogyan lehet azt kikorrigálni. Én nagykereskedő
vagyok, ha akarom százezrekkel hajigálózom; mind a kettőnk részét
forgalomba tudom hozni; mind a ketten gazdaggá leszünk; rajtam még
nem is keresheti senki, honnan veszem a pénzt? Nyerem a buzán, meg
a kukoriczán, elnyulik a kezem a Bánátba, meg a Szerémbe.
Spekulálok. Legyünk mutyisták! Loptak már a némettől többet is.</p>
<p>Hugónak a keze közeledni kezdett Hajdukics felé. Arczán a
megkönnyebbülés ernyedése váltotta föl a galvanizált rémületet. Nem
fázott már, de a veriték gyöngyözött a homlokán.</p>
<p>A görög azonban eltolta magától a közeledő jobbot s fölállt a
karszékből.</p>
<p>– Csakhogy én nem vagyok olyan gazember, a ki te neked ilyen
osztályt kinál. Én mindannak a halálos titoknak az elhallgatásáért,
a mit most neked elmondtam, csak egy árt szabok. Mondj le a
Bábikáról s aztán szedd össze az eddig harácsolt pénzedet s fuss
innen ebből a városból. Én senkinek sem szólok. Nos hát? Ülj ide az
asztalodhoz és irj egy levelet a Bábikának, én elviszem neki:
«Drága Borbála kisasszony! Én lemondok a maga kezéről, mert én egy
raffinirozott impostor vagyok, a kinek el kell bujnom a világ szeme
elől. Felejtsen el örökre.» – Nos! Irod, vagy nem irod?</p>
<p>Ez alatt, mintha a játékhoz tartozna, kétszer is fölugratta a
«három királyok» csillagát a szoba padlásáig Hajdukics.</p>
<p>– Nos, hát mit szólsz mindehez, Hugó barátom?</p>
<p>– Azt, hogy nagyon sokat ittál már, ne igyál több
krampampulit.</p>
<p>– Nem, Hugó barátom! Én soha sem iszom annyit, hogy a hasamban
el ne férjen; a fejembe nem jut belőle. Most is vagyok olyan józan,
hogy ha te énnekem meg nem tennéd azt, a mit követeltem tőled, oda
találjak a vármegyeházához, fölkeressem a homo regiust s azon
<span class="pagenum"><a name="Page_280" id=
"Page_280">-280-</a></span> módon elmondjam előtte a
fölfedezésemet, a hogy előtted elmondtam.</p>
<p>Hugó nevetést erőltetett az arczára.</p>
<p>– Jól van jól, pajtáskám; szép mese volt; bizony Isten nagyon
jól mulattam rajta. Meg is adom a taksáját. Nesze ez a két
krajczár. Ennyi jár a «három királyok» csillagának a
mutogatásáért.</p>
<p>S azzal odadobta eléje az asztalra azt a szerencsétlen régi
egygarasost, a kinek még halála után sok esztendeig kellett
följárni, hogy mint kétkrajczáros kisértsen a világban.</p>
<p>Hajdukovics fölvette az asztalról a pénzt s még egyszer oda
tartva azt két ujja között Hugó orra elé, azt mondá neki:</p>
<p>– Én ezt a két krajczárost teneked, Duckmaus Hugó, nagyon
sokszor vissza fogom adni az életben.</p>
<p>Azzal odább ment.</p>
<p class="center">*</p>
<p>Alig hogy elhangzott a távozó czammogása, Hugót elővette az
eddig visszafojtott láz. Nem tudta azt csillapítani a forró ital
sem. Alá s föl szaladgált a szobában. Azt sem tudta, mihez kezdjen.
A székekről szedje-e le a vaspántokat s a kutba dobálja? Annál
rosszabb, ha azokat itt nem találják! Az a gondolatja is támadt,
hogy a még meglevő bankjegy-csomagot fölhozza a kutból s
visszalopja ugyanazon az uton, a melyen hozta, a városi pénztárba s
aztán ha követelik, azt mondja: nézzétek meg jobban, hát ha ott
van. Lehetetlen. A lopás óta lesőlyukat csináltak a vasajtóra, a
min keresztül a strázsa bekémlelhet a pénztárba s függő olajlámpást
égetnek egész éjjel a helyiségben.</p>
<p>Nincs itt más hátra, mint futni.</p>
<p>Fölnyitotta a vasládáját, kiszedte belőle a pénzét; a nyeretlen
reskontókat a kályhába dobta s aztán a förmeteges éjszakán kirohant
a házából, minden ajtót nyitva <span class="pagenum"><a name=
"Page_281" id="Page_281">-281-</a></span> hagyva maga után. Még a
paraplét sem vitte magával, vághatta a szél az arczába a havat.</p>
<p>A Bábikához futott. Nem a kávéház felől ment be, hanem a
konyhának került, hogy észre ne vegyék, hogy másodszor is itt
van.</p>
<p>Bábika egészen elrémült a vőlegénye arczától.</p>
<p>– Holt ember vagyok! – Rebegé Hugó. – Halálos ellenségem
vesztemre esküdött: Hajdukics. Maga miatt akar megölni. Kezében a
fejem, meg is teszi. Elhagyott az az ördög, a ki eddig mindenben
megsegitett s magát is elveszitem, a jó angyalomat. Ne kérdezze, mi
a bajom? Magának azt nem szabad megtudni. Idehoztam magához minden
pénzemet. Tegye el. Ez a lutrinyereményem. Aztán arra kérem, hogy
akárki, akárhol veszi magát vallatóra, hogy mi pénzbeli közünk volt
egymással, maga csak mindenre azt felelje, hogy «nem tud semmiről»;
valamint én belőlem sem veszik ki soha tüzes harapófogóval sem a
maga nevét. Maga is felejtse el az én nevemet. Legyen boldog.</p>
<p>Be sem várta, hogy a meglepetés után magához térjen a leány s
kérdéseket intézzen hozzá; elrohant.</p>
<p>Szökni akart. Csak ki ebből a keritett városból mentül
elébb.</p>
<p>Akár gyalog.</p>
<p>Mikor aztán a győri-Duna partjára ért, akkor vette észre nagy
rémületére, hogy a jég zajlik. A nagy fehér jéghasábok egymásra
torlódva futnak sebesen a megáradt folyam hátán; a jégtörőknél
harsogva zúzódnak össze; a partra is fölhágnak. Itt lehetetlen most
átkelni.</p>
<p>Följebb sietett a part mentében; azt remélve, hogy a sziget
orránál, a hol zátonyos a meder, álló jeget talál.</p>
<p>Siettében észre sem vette azt a feketesárgára festett
tilalomtáblát, a mi az ut mellett áll.</p>
<p>Egyszer aztán rákiáltott a strázsa:</p>
<p>«Halt! Wer da?»</p>
<p>Az ott a lőporostár tilalmas területe volt. <span class=
"pagenum"><a name="Page_282" id="Page_282">-282-</a></span></p>
<p>Arra elkezdett oldalvást szaladni. Oldalvást, a várost
elkerülve.</p>
<p>Az ugyan megrémlett az agyában, hogy a katonaőr a futót
agyonlőheti:… de hát ha igy lesz épen jó.</p>
<p>Valami villámlott. Ez a lövés lobbanása volt. Azután jött utána
valami kisértetes hang, mely olyan, mint az éjbogár dongása s
egyszerre elcsapott a füléhez közel, «huss!» ez volt a golyófütty.
Csak azután jött a lövés döreje «bumm». Milyen rut hangja van a
halálnak.</p>
<p>Másodszor nem lőhetett utána az őr, mert a mire megtöltötte
ujból a mangalétáját, akkorra eltakarta előle a hóesés a futó
alakját.</p>
<p>Hugó arra gondolt, hogy a város alatt elkerülve, a Vág-Dunához
jusson; ott bizonyosan be van fagyva a folyam: azon át mehet.</p>
<p>Ott megint utolérte a fátuma. A Vág-Dunának a jege meg
visszafelé zajlott. A nagy-Duna árja erőszakosan nyomta a Vág vizét
hegy ellenében, föl felé.</p>
<p>Már most hová? Még itt volt a harmadik ut, a Csallóköz felé.
(Még akkor ezen oldalon nem voltak vársánczok, sem kapu.)</p>
<p>A nagy hóesésben nem tudta tájékozni magát.</p>
<p>Ki volt már fáradva, a lábai megtagadták a szolgálatot.</p>
<p>Egyszer aztán a hófuvaton keresztül valami magányos házat látott
előtünni. A hold küzdött a gomolygó fellegekkel. A háznak egy
ablaka veres fénynyel világított az éjben.</p>
<p>Oda meneküljön-e? Nem lesz-e az rossz?</p>
<p>Egy domb kinálkozott a leülésre. Azon a dombon valami fal volt,
a mi föltartotta a hófuvást. Száraz hely, a hová le lehet ülni.</p>
<p>Jól esett kipihenni magát.</p>
<p>Egyszer aztán fölszakadt a felhő s kibukkant a hold.</p>
<p>Fölpillantott a feje fölé, hogy micsoda fal az ottan, a minek a
fejét neki támasztotta?</p>
<p>Ráismert a négy tömör oszlopáról. Az ott a vesztőhely.
<span class="pagenum"><a name="Page_283" id=
"Page_283">-283-</a></span></p>
<p>E szerint az a közelben világitó ablak – a hóhér házának az
ablaka…</p>
<p>Fölkászolódott a havas földről.</p>
<p>Visszafordult a városba.</p>
<p>Az embernemjárta «Bikaakol utczán» keresztül tért vissza. Itt
sem járt még soha életében.</p>
<p>A távolból hallatszott a bakter kiáltása:</p>
<div class="poem">
<div class="stanza"><span class="i0">«Éjfél után óra
kettő,<br /></span> <span class="i0">Dicsértessék a
teremtő!»<br /></span></div>
</div>
<p>Tehát négy órája már, hogy szalad.</p>
<p>Mi történhetett ez alatt a négy óra alatt?</p>
<p>Haza sietett a házához.</p>
<p class="center">*</p>
<p>Meg sem lepte Duckmaus Hugót, hogy a háza ajtaja előtt két
katonát látott silbakra állitva, szuronyos puskával.</p>
<p>Beeresztették az ajtón.</p>
<p>Benn a szobákban katonák és czivilek szorgalmaskodtak lámpa
világ mellett; a padláson is voltak, a pinczében is jártak s
ismerős arczok többnyire.</p>
<p>– Ah! Ah! kiáltának eléje, a mint a hazatérőt meglátták. Itt van
ő! Előkerült.</p>
<p>Azzal szépen karon fogták ketten kétfelül.</p>
<p>– Tessék csak a városházára jönni.</p>
<p>Arra sem hagytak neki időt, hogy körültekintsen a
szobájában.</p>
<p>De annyit még is meglátott, hogy a székekről le vannak szedve a
vaspántok.</p>
<p>Vezették egyenesen a városházára; előlhátul egy puskás
katona.</p>
<p>A városházán a pénztár-helyiségben ült a mixta commissio
permanentiában; a homo regius, a városbiró és a várkommendáns. – De
a feltser is ott volt. <span class="pagenum"><a name="Page_284" id=
"Page_284">-284-</a></span></p>
<p>A mint odaállitották a bizottság elé, látta, hogy az asztalra
oda van téve a már összeállitott vaslajtorja.</p>
<p>Ennek a láttára elájult, összeesett.</p>
<p>Se baj! Ott volt a kirurgus. Életre téritette.</p>
<p>Akkor aztán összeszedte testi lelki erejét, hogy helyt tudjon
állni a nagy veszedelemnek.</p>
<p>– Duckmaus Hugó! szólitá meg a homo regius; láthatja kend, hogy
a praktikája föl van fedezve. Most vallja meg töredelmesen és
mondja el hüségesen, hogyan rabolta ki a pénztárt.</p>
<p>Hugó összeszedte magát s nyugodtan válaszolt:</p>
<p>– Én nem raboltam ki a pénztárt. Ki az, a ki engemet vádol? Ki
az, aki ellenem tanuskodik? Ahol törvényt tartanak, ott tanunak és
vádlónak kell jelen lenni.</p>
<p>– Itt a tanu az asztalon: ez a furfangos vashágcsó.</p>
<p>– Ez nem beszél.</p>
<p>– De igen is beszél. Ez elmondja, hogy kend ezen mászott föl az
ablakig s ugy csuszott keresztül ennek a rácsain.</p>
<p>– Én mindenek előtt lehetetlennek tartom, hogy egy felnőtt ember
ezen vasrudak között keresztül bujhasson.</p>
<p>– Épen azért hozattuk most kendet ide, hogy ennek lehetőségét,
ad oculos, bebizonyítsa.</p>
<p>Hugó a legnagyobb vakmerőséghez folyamodott.</p>
<p>– Hogy én ezen a vasrácson keresztül préseljem fejemet, a
vállamat, a csipőmet? De hát hol van az a hatalmas ember széles ez
Magyarországon, a ki engemet erre a próbára rákényszeritsen, ha én
azt magamtól nem akarom megtenni?</p>
<p>– Óh! van ilyen hatalmas «ember» a világon, a ki erre rá fogja
kendet kényszeriteni. Ugy hivják, hogy «deczember».</p>
<p>Ő méltósága még kalauereket is tudott csinálni.</p>
<p>Azzal egy intésére megfogta két hajdu Duckmaust a két lábánál
fogva s betuszkolta abba a szük ketreczbe, a mit az ablak kidülő
rácsa képezett. <span class="pagenum"><a name="Page_285" id=
"Page_285">-285-</a></span></p>
<p>Azután pedig előhoztak egy drótrácsot, a milyenen a kavicsot
szokták átrostálni; ez épen oda illett az ablakmélyedésbe, azt
vaskampókkal a falhoz erősitették úgy, hogy az ablakba kitett
delinquenssel kedélyesen lehetett a szobából diskurálni.</p>
<p>No látja kend Duckmaus Hugó, hogy milyen szépen be van kend már
most kvártélyozva. Hát már most tarthat kend magával, hogy mit
csináljon? Keresztül bujjon-e a vasrácson, lemászszon-e a vaslétrán
– most – sötét éjjel, a mihor a hivatalosokon kivül senki sem
látja; vagy pedig ott dideregjen a csikorgó hidegben, a mig
megvirrad s megvárja, a mig a piacz teli lesz; holnap épen
hetivásár van s akkor aztán fényes nappal csinálja meg ezt a szép
kaukleri produkcziót, a pópulé láttára.</p>
<p>Nevetni kellett ezen, olyan jó ötlet volt.</p>
<p>– Ilyen ember ám az a deczember.</p>
<p>Hugó aztán, mikor látta, hogy ilyen jó kedvük van az uraknak,
azt mondá nekik a rostán keresztül:</p>
<p>– No hát, hogy annál könnyebb munkája legyen a deczembernek,
majd én is segítek neki.</p>
<p>S azzal levetette a felső kabátját s ledobta a rácson keresztül
az utczára; azután az alsó kabátját, minden ruháját, egész a
legalsó éjjeli gunyájáig; azt mind ledobálta az ablakból, akkor
aztán a térdeit a karjai közé fogta, a fejét neki támasztotta a
hideg vasrácsnak.</p>
<p>Ez reggelre meg akar fagyni.</p>
<p>A várparancsnoknak, (a katonának) volt leghumánusabb
gondolkozásmódja.</p>
<p>– Urak! mondá a komissziónak, mikor már Hugó félig meg volt
dermedve; az arczát ellepő hó sem olvadt már el rajta. Ez így még
is nem jó lesz. Ő felsége dekretumot adott ki a tortura alkalmazása
ellen. Ha ez az ember itt most a mi assistentiánk mellett meg talál
fagyni, mi akkora orrokat kapunk Bécsből, hogy viselhetjük holtig,
nem lesz kisebb. Vegyük be ezt az embert.</p>
<p>Akkor azután kiszabadíták a ketreczéből. Már nem volt
<span class="pagenum"><a name="Page_286" id=
"Page_286">-286-</a></span> eszméletnél. De hát a feltser értett
hozzá, mindenféle dörzsölésekkel újból életrehozta Hugót; ágyba
fektették; levest adtak neki. S aztán inkvizitorok helyett doktort,
papot küldtek a nyakára.</p>
<p>Azok sem mentek vele semmire.</p>
<p>Szépen kérték, könyörögtek neki, mondja el igazán, hogyan tette;
de még inkább, hogy hová tette az ellopott pénzt? Azzal is
biztatták már, hogy kegyelmet fognak a számára kieszközölni,
megszabadul minden büntetéstől, ha fölfedezi a titkát. Utóljára még
perczentet is igértek neki az ellopott pénzből, ha előadja.</p>
<p>Mindenre azt felelte: «én nem loptam el semmit, nálam nincs
semmi pénz.»</p>
<p>Hiszen ha fölfedezte volna, azt is el kellett volna mondania,
hogy a hiányzó összeg hová lett? S a Bábika nevét nem akarta
kiejteni a száján. – «Keressétek!»</p>
<p>Keresték is.</p>
<p>Pinczét, padlást tűvé tettek érte, udvart, kertet fölásattak. Az
senkinek sem jutott eszébe, hogy a kútba is leszálljon.</p>
<p>Utóljára a megátalkodott makacssága miatt elítélték tizenöt
esztendei sánczfogságra.</p>
<hr class="tb" />
<p>És akkor aztán Hajdukics uram minden reggel ott várta a bolt
ajtajában, hogy mikor jön a rab, a vizes lajtot húzva, egyik
lábával a másik elé kanyargatva, (mert így kell lépegetni annak, a
kinek huszonnégy fontos bilincs van a lábán; megszokja azt az ember
több esztendő alatt, hogy azután is úgy lépeget, mikor már nincs
vas a lábán); akkor elébe jött a görög s markába nyomta a
kétkrajczárost: «jó lesz dohányra.» – Pipázni nem szabad a rabnak;
de dohányt rágni szabad. Ez az egyedüli élvezete a világon.</p>
<p>S a szegény rab köszönettel fogadta a két krajczárt. –
Mindennap. – Tizenöt esztendeig.</p>
<p class="center">*</p>
<p><span class="pagenum"><a name="Page_287" id=
"Page_287">-287-</a></span></p>
<p>E kriminális inquisitio alatt a Bábika nevét is fölemlegették. Ő
rá ugyan semmi bűntársi részességet nem lehetett kisütni. De azért
mégis lehetetlenné vált rá nézve az itt maradás. Apjostul,
nénjestül itt hagyták a várost; eladták a kávéházat, s úgy
elköltöztek, hogy soha hirűket sem hallották többet.</p>
<p>De elébb a Bábika a Hugó házát, melyet az az ő nevére iratott,
oda testálta a városnak, hogy csináljon belőle szegények házát,
elnyomorodott polgárok számára. Szép összeget is hagyott a ház
leendő lakóinak táplálgatására. És azonfölül még más összeget azzal
a rendeltetéssel, hogy annak a jövedelméből a szegény rabok számára
naponkint egyszer meleg ételt főzzenek.</p>
<p>Soha sem vallotta meg Hugó, hogy hová tette azt a sok pénzt.</p>
<p>Makacssága miatt kiállatták vele az egész nehéz büntetését.</p>
<p>Utóljára elfelejtett beszélni is; se németül, se magyarul nem
tudott, csak diákul tudott még valamit, azt is csak egy stereotyp
mondást. Ha fölhivatták az auditorhoz, csak azt felelte neki.</p>
<hr class="tb" />
<p>Egyszer, mikor a kútat tisztították, találtak a gerendák között
egy elkorhadt ládikát.</p>
<p>Abban volt valami ismeretlen massza, összedagasztva penészből,
rohából, tarjagból, pinczegombából; ha ráütöttek, porzott, mint a
pöfeteg; fészkelt benne az áska.</p>
<p>Senki sem sejtette, hogy ez a maszat valamikor százezreket érő
kincs volt.</p>
<hr class="tb" />
<p>Az utolsó esztendejét a fogságának Húgó már a lazarétumban
töltötte ki; de mégis kitöltötte.</p>
<p>Mikor kibocsátották, már egész bárgyú volt; úgy kellett vezetni;
a hová leültették, ott ülve maradt; a mit a szájába raktak, azt
megette. Nem volt érzéke a külesemények iránt. <span class=
"pagenum"><a name="Page_288" id="Page_288">-288-</a></span></p>
<p>Hazakerülve, odaszállították a hajdani házába; most már
szegények menháza.</p>
<p>Föntartották számára a régi szobáját.</p>
<p>Mikor leültették abba a karszékbe, szemközt azzal a jóságos
tekintetű arczképpel, egy kis ravasz mosolygás derült föl az
arczán:</p>
<p>«Látod, táti? Nem tudtak meg semmit!»</p>
<p>Az arczkép pedig aligha így nem szólt s azt talán megérté:</p>
<p>«Látod, Hugó, milyen hosszú az út a poklon keresztül!»</p>
<hr class="tb" />
<p>Mikor el volt helyezve a menedékébe, odajött hozzá a városbiró,
megnézni, hogy jól gondoskodtak-e az ápolt nyomorékról.</p>
<p>A városbiró arczára nem emlékezett már Hugó; (az is nagyon
megvénült már.) Hanem a mint a hangját meghallá, attól visszariadt
a lelke arra a jelenetre, a mikor a pénztár szobájában vallatóra
fogták. Ez is ott volt; ez is beszélt hozzá.</p>
<p>Azt, hogy mit kérdez most tőle, nem értette; de a válaszszal
készen volt.</p>
<p>Sirásra görbűltek az ajkai, gyáva nyafogással rebegé:</p>
<p>«<i>Tamen ego nihil scio; iste Nyiszli scit.</i>»</p>
<p>Az a Nyiszli pedig volt egy öreg kancellista, a kire a
pénzszámlálást, a bankóosztályozást bizták valaha. Régen porrá vált
már akkor…</p>
<p>Ez az egy mondás maradt még meg, a mivel magát a hatalmasok
ellen védelmezte.</p>
<p>És ez is hazugság volt.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Magam láttam
egyszer, mikor egy felnőtt legény a budapesti dohány-utczai
zsinagóga szük vasrácsának a rudjain igy keresztül sajtolta
magát.</p>
<p class="right"><i>J. M.</i></p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Zöld volt a városi
hajdúk mundérja: innen a népies elnevezés. J. M.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Egyes szám, melynek
«első» helyen (Ruf) kell megjelenni.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Ujabb időkben
összegyüjtve Tissier-től.</p>
</div>
</div>
<hr class="chap" />
<p><span class="pagenum"><a name="Page_289" id=
"Page_289">-289-</a></span></p>
<h2>TARTALOM.</h2>
<ul class="TOC">
<li>Sárga rózsa <span class="ralign"><a href=
"#Page_1">1</a></span></li>
<li>A Kráó <span class="ralign"><a href=
"#Page_103">103</a></span></li>
<li>A három királyok csillaga <span class="ralign"><a href=
"#Page_207">207</a></span></li>
</ul>
<p><span class="pagenum"><a name="Page_290" id=
"Page_290">-290-</a></span></p>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_70">70</a></td>
<td>képes kífejezni</td>
<td>képes kifejezni</td>
</tr>
<tr>
<td class="tdr"><a href="#Page_86">86</a></td>
<td>Bcszélhetett aztán</td>
<td>Beszélhetett aztán</td>
</tr>
<tr>
<td class="tdr"><a href="#Page_133">133</a></td>
<td>ura irányányában</td>
<td>ura irányában</td>
</tr>
<tr>
<td class="tdr"><a href="#Page_148">148</a></td>
<td>ön lrányában</td>
<td>ön irányában</td>
</tr>
<tr>
<td class="tdr"><a href="#Page_168">168</a></td>
<td>rouge»-t»,</td>
<td>rouge»-t,</td>
</tr>
<tr>
<td class="tdr"><a href="#Page_172">172</a></td>
<td>átadni móri gba</td>
<td>átadni móringba</td>
</tr>
<tr>
<td class="tdr"><a href="#Page_203">203</a></td>
<td>Ugynök úr</td>
<td>Ügynök úr</td>
</tr>
<tr>
<td class="tdr"><a href="#Page_237">237</a></td>
<td>estétől reggelíg</td>
<td>estétől reggelig</td>
</tr>
<tr>
<td class="tdr"><a href="#Page_238">238</a></td>
<td>Tízenkét óra</td>
<td>Tizenkét óra</td>
</tr>
<tr>
<td class="tdr"><a href="#Page_257">257</a></td>
<td>Uzérek, kereskedők</td>
<td>Üzérek, kereskedők</td>
</tr>
<tr>
<td class="tdr"><a href="#Page_271">271</a></td>
<td>be llt a jég</td>
<td>beállt a jég</td>
</tr>
</table>
</div>







<div>*** END OF THE PROJECT GUTENBERG EBOOK 56941 ***</div>

</body>
</html>
